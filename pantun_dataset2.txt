Kematu tapak puas merayu,

     Jantung berdetak denyutnya laju;

Setia kelopak mekar tak layu,

     Disiram tidak berbaja tak perlu.

Bimbang dikejar lelah berlari,

     Kematu tapak puas merayu;

Biar tak segar tetap berseri,

    Setia kelopak mekar tak layu.

Usah dilastik orang berjaja,

     Bimbang dikejar lelah berlari;

Bunga plastik penghias meja,

    Biar tak segar tetap berseri.

Kitab dan buku menjadi teman,

     Rajin berguru hilangkan seteru;

Umat bersatu kukuh keimanan,

    Leburlah ragu sirnalah keliru.

Usahlah nanar rujukan rapuh,

     Kitab dan buku menjadi teman;

Bicara yang benar keyakinan utuh,

    Umat bersatu kukuh keimanan.

Tingkatkan karamah darjat insan,

     Usahlah nanar rujukan rapuh;

Usahlah yang lemah menjadi rujukan,

    Bicara yang benar keyakinan utuh.

Ambilkan rehal duduk bersila,

    Tingkatkan karamah darjat insan;

Kitab perihal berwibawa leluasa,

   Usahlah yang lemah menjadi rujukan.

Hiriskan pandan beras ditanak,

     Hidangan makan sepupu-sepapat;

Contoh teladan kepada anak-anak,

    Disiplin diterapkan menjadi tabiat.

Digiling lada kelapa diramas,

     Hiriskan pandan beras ditanak;

Kacaknya tiada terlihat kemas,

    Contoh teladan kepada anak-anak.

Ambil keranjang isi keledek,

     Digiling lada kelapa diramas;

Rambut panjang digunting pendek,

    Kacaknya tiada terlihat kemas.

Lumat dedak rembia sebatang,

  Simpan dedak di kepuk berlantai;

Fikiran tidak selalu datang,

  Bijak pun tidak selalu sampai.

Laungan Merdeka suara keramat,

Enam dekad dilalui bersama,

Malaysia kini negara berdaulat,

Makmur sejahtera aman sentosa

Laungan Merdeka suara keramat,

Enam dekad dilalui bersama;

Malaysia kini negara berdaulat,

Makmur sejahtera aman sentosa.

Bakti dicurah penuh dedikasi,

Terserlah bakat menabur jasa,

Pentadbir universiti menyambung legasi,

Sejahtera Negara Cemerlang Bangsa.

Muafakat rakyat saling bermuzakarah,

  Bersatu bangsa budaya dipelihara;

Majlis pertabalan mencipta sejarah,

  Raja berdaulat tonggak negara.

Istana gemilang damai sentosa,

  Semarak sambutan pertabalan Tuanku;

Rakyat jelata berdoa sentiasa,

  Sejahtera bangsa gemilang negaraku.

Mekah Madinah saksi sejarah,

Ansar Muhajirin berpadu hati;

Permulaan baharu menuju hijrah,

Mencapai al-Falah, rahmat dinanti.

Besi dilebur besi disepuh, 

Diacu menjadi senjata indah;

Tanah tak subur benih tak tumbuh,

Ke ladang lain petani berpindah.

Malam sepi mencengkam diri,

Melakar impian jadi kenyataan;

Tunduk padi semakin berisi,

Tunduk insan kepada kebenaran.

Terang bulan membias di air,

Cahayanya kekal jadi hiasan;

llmu bukan fasih bibir,

Pembimbing akal dan akhlak insan.

Tunggu suam baru dituam,

  Sekejap lagi bengkakpun susut;

Kami tak diam cari peguam,

  Damai diganti hilanglah kusut.

Jerang air sampai mendidih,

  Tunggu suam baru dituam;

Orang hilir jangan berdalih,

   Kami tak diam cari peguam.

Hidupnya semakin hilang

Atau mungkin akan pupus

Tidak terjaga khazanah gemilang

Harap jangan kita membungkus

Dunia ini ana yang punya,

Ada duit mereka buat apa-apa saja,

Abaikan tohmah sumpah bangsa,

Nanti bertaubat Tuhan terima.

Apa peduli jiran mengata,

Yang penting sayalah raja,

Hilang bimbang tak perlu durja,

Dalam kocek wang berjuta.

Hakikat nyata manusia sekarang,

Orang berilmu jadi jembalang,

Menghisap darah sampai ke tulang,

Iman mereka tak mampu menghalang.

Senyum saja wajah terpampang,

Cara halus mereka berjuang,

Rezeki haram harap tak kurang,

Azab Tuhan mereka letak di longkang.

Budaya ini ramai yang suka,

Tidak peduli ada yang terluka, 

Dapat laba merekapun leka,

Rasuah fitnah tak perlu diteka.

Rumah agam atas bukit,

   Satu bumbung banyak bilik;

Banyak ragam tentulah sakit,

   Meh bergabung mindapun celik.

Puas sudah menanam ubi, 

   Nanas datang dari seberang; 

Puas sudah menanam budi, 

   Emas juga dipandang orang.

Jika tidak kerana bulan,

   Masakan bintang terbit tinggi;

Jika tidak kerana puan,

   Masakan abang datang kemari.

Padi muda jangan dilurut,

   Kalau dilurut pecahlah batang;

Hati muda jangan diturut,

   Kalau diturut salah nan datang.

Padi muda jangan dilurut,

   Kalau dilurut pecah batang;

Hati muda jangan diturut,

   Kalau diturut salah datang.

Teluk Tanjung Pantai Ketapang, 

   Banyak tumbuh mengkuang berduri; 

Elok dijunjung adab sekupang, 

    Taklah lenguh ilmu dicari.

Cantik kain cantiklah baju, 

   Konon baju berbelang tidak; 

Ilmu dimain jadi teraju, 

   Tentulah adab jadi kehendak.

Turun ke sawah kita mengubah,

  Harap nanti nasi bertanak;

Itu kehendak hidup berubah,

  Hidup keluarga tanpalah anak.

Di Sungai Pelek memasang joran,

   Dapat haruan pemancing girang;

Tidaklah pelik tidaklah hairan,

   Banyak kerenah orang sekarang.

Cekodok geragau lempeng kelapa,

   Epok-epok isi keledek;

Kodok bangau tidak menyapa,

   Kekok berpantun suka mengherdik.

Kayu dipijak anak ketitir,

   Ketitir ada di balik rawa;

Melayu bijak mengakal tafsir,

   Di situ ada bayangan jiwa.

Tinggi rendah pokok cemara,

   Cemara kian janganlah layu;

Bunga terindah di Nusantara,

   Bitara nian pantun Melayu.

Mantera kunci mulut buaya,

   Cuca delapan dititik mati;

Sudah dirinci khazanah budaya,

   Jangan disimpan di dalam peti.

Ranting dipijak anak kelinci,

   Kelinci ada di balik pokok;

Penting dijejak khazanah berlaci,

   Nanti rang muda tidaklah kekok.

Tinggi rendah pokok cemara,

   Pokok cemara janganlah layu;

Lagi indah sederap bicara,

   Semerah bara semangat Melayu.

Kasa wira berbenang perak,

   Sulam sedodon corak rumia;

Penerbitan negara rancak semarak,

   Tinggi tamadun peradaban dunia.

Dara kecil berkain kasa,

   Kasa wira berbenang perak;

Usaha kecil ampuhkan bangsa,

   Penerbitan negara rancak semarak.

Teluk Tanjung Pantai Ketapang, 

   Banyak tumbuh mengkuang berduri; 

Elok dijunjung adab sekupang, 

    Taklah lenguh ilmu dicari.

Kalau ada legundi pahit,

   Belanga baharu saya jerangkan;

Jika ada hati yang sakit,

   Kepada Tuhan kita adukan.

Jauh-jauh kapal datang, 

  Jintan selasih dimasak minyak; 

Ilmu ditaruk elok ditatang, 

   Mari himpun banyak-banyak.

Pahit-pahit rasa peria,

   Gugur nanti isinya punah;

Adil saksama hujan setia,

   Curahkan air tak pilih tanah.

Kayu sebatang jatuh ke kolam,

   Tepi sawah di tengah laman;

Langit dibentang seluas alam,

   Datanglah awan menjadi teman.

Ketuk-ketuk dulang,

  Dengan paku serpih;

Kutuk elak ulang,

  Jangan lebih-lebih.

Teritip dengan lokan,

   Sedap jika dimakan;

Jika insan melukakan,

   Allah jua menyembuhkan.

Pasang atap satu-satu,

    Jangan sampai tengah hari;

Antara adab dan ilmu,

  Adab itulah cerminan diri.

Ikat atap biar bertemu,

   Atap nipah bumbung lama;

Antara adab dan juga ilmu,

  Adab itu perkara utama.

Alah lata main lengit,

   Polis sentri jatuh ke tanah;

Janganlah kita bersifat langit,

   Hakikat diri asalnya tanah.

Biar kuat semangat alif,

Tegak tegap jangan bertaklif,

Elok berfikir mentafsir takrif,

Tidaklah nanti dilabel naif.

Jika selalu bersikap laif,

Tentulah nanti hidupnya daif,

Selalu saja dihiris saif,

Inilah hakikat bukannya ilusif.

Kepaya masak kuning-kuningan,

   Jatuh ke lumpur buahnya kotor;

Tentulah rosak kuasa di tangan,

   Jika saudara lemah karektor.

Pokok kepaya di pelimbahan,

   Pucuk kepaya kepit di lengan;

Bertahan daya dengan kepayahan,

   Terbawakah upaya kuasa di tangan.

Warna tarum telang di kolam,

   Kembang bunga ragam setara;

Seribu harum bauan alam,

   Ilham wangian jejakabitara.

Merah kemboja kesumba terang,

  Kembang berkoyan harum aroma;

Rasa teruja bukan kepalang,

   Lahirlah wangian Mandala Sukma.

Naik kuda alas pelana,

  Pelana berlapik si kulit sawa;

Kalau minda sudah dijana,

   Inilah wangian Senandika Jiwa.

Mencari penawar mengubat luka,

Di tujuh belantara sukar didapati, 

Malaysia Madani Jiwa Merdeka,

Rakyat sejahtera negara diberkati.

Banyak dijual roti kaya,

Kopi hitam menjadi pasangan,

Perkongsian idea harus membudaya,

Saling membina perluasan pandangan.

Periksalah jika terima berita,

Perlu berasas sumber yang kukuh,

Lebihlah baik tidak berharta,

Daripada takbur, sombong dan angkuh.

Bunga raya merah berseri,

Menjadi lambang semangat kebangsaan,

Merdeka daripada nafsu dan iri,

Merosak jasmani, jiwa dan perasaan.

Hilang tarikan di Tasik Chini,

Tiada lagi hutan belantara,

Hanya berkongsi dengan yang diyakini,

Rahsia peribadi perlu dipelihara.

Mendengar suara penuh pertanyaan,

Ada keraguan perlu dikemuka,

Meskipun berada di tengah keramaian,

Masih terlihat jiwa yang berduka.

Tahun Hijrah dan Tahun Masihi,

Ada sejarah terukir lama,

Meskipun janji tak dapat dipenuhi,

Faktor tak terelak dapat diterima.

Pulang ke desa di Teluk Kepayang,

Ada tanggungjawab  membawa pesan,

Kemuliaan hati jelas terbayang,

Meraikan sahabat penuh ketulusan.

Anak kecil mengintai di pintu,

Bunyi yang ganjil di sebelah kiri,

Sekian banyak telah dibantu,

Fikirkan bersama kelangsungan sendiri.

Bagai kulit dilupakan kacang,

Dapat membantu berasa bangga,

Meskipun perjalanan sangatlah panjang,

Sedang menanti yang amat berharga.

Bagai mutiara indahnya gigi,

Indah lagi budi terbilang,

Begitu berat melepaskannya pergi,

Sebak mencengkam sampai ke tulang.

Lagu didendang penuh perasaan,

Suaranya merdu biduan sejati,

Setelah terzahir segala kedukaan,

Sedikit terangkat beban dihati.

Rumah dibina menggunakan papan,

Harganya mahal kayu meranti,

Berkongsi cerita tentang kehidupan,

Saling berempati dan lebih mengerti.

Jiwa berduka dengan kehilangan,

Bagai tertusuk bisanya keris,

Hati keras tiada pertimbangan,

Hubungan terjejas hati terguris.

Sarang sutera dibuat kain,

Cantik bercorak kanan dan kiri,

Sebelum kita menuduh yang lain,

Muhasabah dahulu kekurangan diri.

Tempatnya bernama Batu Arang,

Kemalangan kecil saling bermaafan,

Usah mudah melabel orang,

Terimalah perubahan setelah keinsafan.

Sedang menanti tibanya Pak Daik,

Mengayuh basikal dengan perlahan,

Kita sentiasa inginkan yang terbaik,

Belum tentu terbaik kepada Tuhan.

Suasana indah di pagi hari,

Mentari bersinar unggas berkicauan,

Hindarilah penyakit hasad dan iri,

Hanya menjadikan jiwa tak keruan.

Harus waspada menerima pinangan,

Bimbang orang menahan lukah,

Perniagaan ar-rahnu bawa keuntungan,

Di samping untung mencari barokah.

Jarang ditemui ikan pelata,

Lingkungan habitat telah dicemari,

Kehidupan manusia adalah cerita,

Rahsia diri milik peribadi.

Ikan goreng digulai cuka,

Juadah ringkas tetap menyelerakan,

Tidak disangka takdir yang terbuka,

Menghidupkan jiwa dengan kegembiraan.

Di khalayak ramai usah terleka,

Pengambil kesempatan tak bertanda di dahi,

Walaupun pertemuan hanya seketika,

Demi persahabatan tetap dipenuhi.

Wajah yang sedih masam mencuka,

Puas dicari dimana menghilang,

Hati terus diruntun duka,

Pembunuhan berleluasa tidak terhalang.

Cerita sedih air mata tergenang,

`Ibu Mertuaku` jiwa bergelora,

Seniman agung sentiasa dikenang,

Karyanya mendidik membina negara.

Banyak manfaat daripada petua,

Walaupun bukti tidak berhujah,

Enam dekad tidak bersua,

Pertemuan berlangsung kegembiraan di wajah.

Berita terkini terus dibaca,

Negara aman kini berbantaian,

Prasangka dan kecurigaan menjadi punca,

Rusuhan dan pergolakan menghancur keharmonian.

Sungguh merdu suara merbah,

Hinggap di dahan pokok berangan,

Meraikan sahabat ditimpa musibah,

Semoga pulih kembalikan ketenangan.

Berteriak nyaring suara helang,

Bertempiaran terbang burung kedidi,

Usah dikesal setelah menghilang,

Semasa hayat adakah berbudi?.

Air dingin di dalam gelas,

Gelas terletak di atas peti,

Undangan dikirim dengan ikhlas,

Perlu disambut sesungguh hati.

Dahan yang tinggi sarang tempua,

Waktu senja merpati berarak,

Pemergian pejuang ditangisi semua,

Semangat ditinggalkan terus bersemarak.

Berdiri seketika di panas terik,

Keringat membasahi seluruh tubuh,

Keaiban orang usahlah dikorek,

Nilai keperibadian jangan diceroboh.

Tatu terlukis pada lengan,

Tidak semestinya menepati makna,

Biar pun kecundang dalam pertandingan,

Pengalaman dan pendedahan dapat terjana.

Jalan berliku menuju ke tebing,

Tempat menyendiri mencari ilham,

Bakat anak harus dibimbing,

Bagai melati berkembang malam.

Mawar berkembang di pinggir tebing,

Ke seluruh ruang harumnya mengisi,

Kepada yang baru harus dibimbing,

Pengalaman berguna perlu dikongsi.

Di hujung tanjung mengutip lokan,

Dipanah matahari berkeringat didahi,

Apabila organisasi telah ditubuhkan,

Segala peraturan perlulah dipatuhi.

Jangan mengharap untuk dirai,

Malah sering hati terluka,

Usaha sahabat amat dihargai,

Sokongan semua tanpa disangka.

Majlis meriah di tengah kota,

Meski hujan lebat berlimpahan,

Biar pun berbondong manusia menista,

Anggaplah itu ujian Tuhan.

Jalan lama ke Kampung Bemban,

Nikmati kesegaran berjalan kaki,

Meskipun berusaha ringankan beban,

Tetap ditentang kerana  hasad dengki.

Saban hari menanti keindahan,

Cahaya matahari di celah daun,

Usah dibiarkan dengan kebodohan,

Memandaikan umat meskipun bertahun.

Kos sara hidup yang kian naik,

Perlu berbelanja dengan berhemah,

Pemergian ke rahmatullah orang yang baik,

Semangat yang ditinggal usah melemah.

Pohon nyiur tinggi menjulang,

Buahnya lebat bertandan-tandan;

Khilaf yang sama berulang-ulang,

Mengapa enggan mengambil teladan

Burung nuri terbang jauh,

Hinggap sebentar di atas batu;

Usah dipersenda orang yang jatuh,

Hulurkan tangan segeralah membantu.

Terbang sekawan burung camar,

Tidak diketahui arah destinasi;

Dewan yang mulia kian dicemar,

Kesucian agama sanggup dimanipulasi.

Makanan laut banyak di Kukup,

Tumpuan pengunjung petang dan pagi;

Fitrah manusia manakan cukup,

Segunung emas ingin segunung lagi.

Selesa memandu di jalan yang lebar,

Hilanglah gusar malam diredah;

Menjadi pemimpin amat mencabar,

Mengubah kebiasaan tidaklah mudah.

Kagum melihat gelagat budayawan,

Menjadi penyeri di alam maya;

Apabila bersama para ilmuwan,

Bicaranya berbeda tanpa sia-sia.

Tertanya-tanya bunyi meletup,

Ada mengakui tidak bernama;

Mengapa hati kian tertutup,

Kebenaran terbentang enggan diterima.

Semak dan samun harus diredah,

Paya bakau berkumpulnya lokan;

Menyiapkan buku tidaklah mudah,

Seni dan kreativiti perlu digabungkan.

Di hutan belantara penuh kesukaran,

Malam gelita diperlukan api;

Menjaga ibu bapa perlukan kesabaran,

Kerenahnya beragam harus dihadapi.

Menjelang senja hujan yang lebat,

Lama berteduh barulah berhenti;

Bersarapan pagi bersama sahabat,

Aktiviti bulanan sentiasa dinanti.

Banyak juadah di Warung Bunian,

Ramai yang pilih bubur nasi;

Perkukuh ukhuwah dengan kerohanian,

Tautkan hati perkukuh organisasi.

Bunga cinta berkembang pagi,

Harum semerbak sepanjang harian;

Biarpun hati dilukakan lagi,

Banyakkan bersabar membina kebahagiaan.

Ada orang mengaku sakti,

Tiada kecederaan walaupun dipukul;

Kepada yang mengalami marilah bersimpati,

Berat memandang berat lagi yang memikul.

Nikmati hidangan bersama rakan,

Ulam-ulaman dan gulai kulat;

Apabila tanggungjawab telah diberikan,

Terimalah dengan tekad yang bulat.

Menghampar lantai menyusun papan,

Tempat bermenung disenjakala;

Kasihi ibu bapa suatu kewajipan,

Itulah ladang menghimpun pahala.

Berpimpin tangan merentasi jambatan,

Hendak memburu seekor napuh;

Demi nilai erti persahabatan,

Perjalanan jauh tetap ditempuh.

Jika terkeliru, rujuklah kitab,

Tanyakan ahli peroleh kefahaman;

Apabila berbicara jagalah adab,

Hebat mana pun, hanyalah pinjaman.

Usahlah mudah untuk memarahi,

Fahamilah masalah yang ada di hadapan;

Janji ditabur wajib dipenuhi,

Pelabur berkorban penuh harapan.

Malam gelap dilimpahi cahaya,

Awan menutupi berarak perlahan;

Mengharap kehidupan yang berbahagia,

Hanya dicapai dengan usaha kesungguhan.

Dalam ucapan banyak petikan,

Pemikiran bestari Ibnu Khaldun;

Pendidikan hikmah perlu disuburkan,

Untuk munculkan masyarakat bertamadun.

Sepanjang masa terus bekerja,

Hingga terabai waktu kerehatan;

Walaupun usia di ambang senja,

Paling diutama jagalah kesihatan.

Berkeliaran hidupan di dalam paya,

Tidak mungkin ada ikan belanak;

Melihat ayahnda tidak berdaya,

Tidakkah muncul kasih sayang anak?

Banyak belajar pelbagai tafsiran,

Ilmu bertambah kefahaman bermakna;

Setelah berharian pergi bermusafiran,

Pelbagai pengetahuan dapat dijana.

Setelah berbahas banyaklah saran,

Laksana saranan hasil bertambah,

Kehidupan anaknda meskipun kesukaran,

Hadapilah cabaran dengan tabah

Pergi berperantauan hanya sepekan,

Mencari pengalaman di Kota Saigon,

Menjejaki kenangan yang ditinggalkan,

Kopi Gayo dan Danau Takengon

Sawah terbentang dengan kehijauan,

Petani bekerja membanting tulang,

Sekian lama menahan kerinduan,

Ke tanah yang indah kembali pulang

Sukan berkuda kemahiran memanah,

Melatih ketahanan fokus tumpuan,

Mengurus organisasi dengan amanah,

Usah biarkan anggota kehampaan

Sawah padi indah terbentang,

Dikelilingi kehijauan pohonan bemban,

Sampai masa membayar hutang,

Jika ditangguh kan menjadi beban

Membawa bekalan pergi ke ladang,

Meriah suasana di musim durian,

Pencapaian cucunda di pelbagai bidang,

Pupuk semangat berikan sokongan

Musim durian telah pun tiba,

Isinya lembut berwarna keemasan,

Masih terbawa hati yang hiba,

Setelah tiada terasa kehilangan

Kerenah anak harus dilayan,

Penuh berhikmah menjawab hujah,

Meskipun hidup penuh ujian,

Kejernihan hati terpancar di wajah

Sekali melangkah terus melangkah,

Perjalanan bermanfaat mencari berkat,

Hentikan daripada sering bertingkah,

Carilah penyelesaian kesukaran masyarakat

Kukunya kukuh untuk mencengkam,

Matanya liar menanti mangsa,

Berwaspada dengan budaya menikam,

Hanya menghancurkan pembinaan bangsa

Pagi hening diselimuti kabut,

Mentari terbit berwarna warni,

Santuni suami dengan berlembut,

Agar perhubungan menjadi harmoni

Apabila kaduk dah naik junjung,

Seolah tiada dapat menghalang,

Bila dah tua tidak disanjung,

Kasih anak bagaikan hilang

Embun menitis di hujung dedaunan,

Hendak disentuh tidak tercapai,

Eidul-Adha berfalsafah pengorbanan,

Dengan pengorbanan kejayaan digapai

Sumur yang jernih tempatnya mandi,

Di pohon rendang menjadi teduhan;

Kembalinya ilmuwan ke alam abadi,

Semoga pengganti mekar bertumbuhan.

Perjalanan sukar ke Kalabakan,

Belum berturap timbunan tanah,

Tanpa berfikir perkatakan keburukan,

Diri terperangkap budaya memfitnah

Jangan sampai keputusan beras,

Makanan ruji kawalan kerajaan,

Mengapa hati begitu keras,

Bantu bapa bagaikan paksaan

Seringkali petang hujannya lebat,

Anak sekolah mencari perteduhan,

Usahlah iri kejayaan sahabat,

Kemanisan dikecap hasil kesungguhan

Alangkah bahagia dapat berbahagi,

Rayuan simiskin harus dilayan,

Bapa yang tua terus dihargai,

Kesukaran menghadapi adalah ujian

Mata terpegun unggas menari,

Sambil bersiulan mencari umpan,

Mudah difahami bicara bestari,

Persoalan ekonomi menghambat kehidupan

Di negeri Pahang Daerah Maran,

Kehijauannya indah menenangkan jiwa,

Bukalah fikiran kenali kebenaran,

Usah ketaksuban mengikis wibawa

Awan mendung langit pun gelap,

Pantai jauh untuk berkayak,

Bakat yang ada perlu digilap,

Yakin berbicara didepan khalayak

Perairan dikawal Pasukan Maritim,

Supaya terhindar daripada pencerobohan,

Meraikan walimah sianak yatim,

Semoga perkahwinan diberkati Tuhan

Banyak ditanam pokok turi,

Dimasak lemak enak dimakan,

Harta yang sedikit perlu disyukuri,

Jangan disimpan harus dimanfaatkan

Kurang pertimbangan fikiran singkat,

Keputusan dibuat sukar diramal,

Gembira menyambut usia meningkat,

Sebagai ingatan tingkatkan amal

Taman bunga di dalam pagar,

Siulan unggas jelas kedengaran,

Hubungan ikhlas teruslah segar,

Tanpa mengira pangkat dan gelaran

Tanah rata lagi kan subur,

Idaman petani bercucuk tanam,

Berwaspada kata manis yang bertabur,

Jangan sampai harapan terbenam

Pemimpin pejuang Abu Ubaidah,

Serahkan jiwa terajui pembelaan,

Ke tanah suci lakukan ibadah,

Keikhlasan hati memohon keredhaan

Penuh berbunga pepohon sena,

Jatuh berguguran di atas titi,

Biar pun majlis sangat sederhana,

Sahabat lama hadir sungguh bererti

Bakat diasah dengan latihan,

Untuk hadapi cabaran industri,

Setiap anak ada kelebihan,

Meski tidak berpendidikan tertiari

Tidaklah mudah hendak dimengerti,

Sudah berbeza pola cabaran,

Ikhlaskan hati mencurah bakti,

Sumbangan sukarela tanpa bayaran

Letih menunggu sehingga jenuh,

Segarkan semula dengan air nira,

Hasrat lama hari ini terpenuh,

Citarasa sesuai genapi selera

Memburukkan orang perlu dijauhi,

Akhlak sendiri berikan perhatian,

Janji dilafaz ayuh penuhi,

Jiwa terdidik dengan kemuliaan

Rezeki melimpah sama-sama dirasa,

Tanda bersyukur dengan kenikmatan,

Berhimpun dengan orang berjasa,

Pengalamannya dipelajari jadikan teladan

Burung helang terbang tinggi,

Sesekali turun menyambar ikan,

Kehadiran semua amat dihargai,

Hanya terima kasih mampu dilafazkan

Dari Gaza ke Damansara,

Bila berbicara perlu teliti,

Tatkala cinta telah membara,

Segerakanlah penyatuan dua hati

Daun kemuncup melekat di kain,

Duduk mencabut dengan teliti,

Kepercayaan berubah kepada yang lain,

Amanah diberi telah dikhianati

Jalan sesak bergerak perlahan,

Perlu ketinggian tahap toleransi,

Bakat menyerlah indah persembahan,

Perlu dipupuk berikan motivasi

Minum kopi dengan manisan,

Nasi lemak santan kelapa,

Bila gagal banyak alasan, 

Kenyataannya usaha tidak seberapa

Mawar berkembang harum mewangi,

Unggas menghisap madu terbentang,

Dalam kehidupan sentiasa mengimbangi,

Pendapat berbeza usah ditentang

Usah dibiar membuang masa,

Niat yang betul membawa berkat,

Tokoh lama yang banyak berjasa,

Legasinya ditulis dipelajari masyarakat

Kaedah digubal peralatan pun canggih,

Hasil diharap jadi jaminan,

Kejayaan dicapai berusaha gigih,

Bakat diasah bina kepimpinan

Berat hati melepaskan pergi,

Pasti kelak rindu-rinduan,

Meskipun sudah berpendapatan tinggi,

Aktiviti pertanian jadi tumpuan

Kami berada di istana budaya,

istana budaya milik diraja;

kami pasti akan berjaya,

mendapat gelaran sang juara.

Hari ini datang ke istana,

bunga tulip banyak warna.

Saya anak nombor tiga,

saya orangnya otak geliga.

Balik lambat mama marah,

buah strawberi warna merah.

Sedapnya makan kuih lapis,

susahnya nak tapis.

Santan terasa enak berlemak,

makanan kegemaran nasi lemak.

Mawar mewangi menyeri laman,

tolong menolong adab berteman.

Buah mangga sangat manis,

hobi saya suka melukis.

Baju lama sudah kusam,

buah limau sangat masam.

Air sungai sangat dalam, 

buah durian sangat tajam.

Buah rambutan warna merah,

buat rasa hati meriah.

Buah oren atas meja,

dimakan oleh anak raja.

Kereta ini nyonya pemiliknya,

istana ini banyak pintunya.

Buah duku buah jambu,

anak yang baik menolong ibu.

Adik bermain sambil melambai,

rajin belajar jadi pandai.

Durian ada duri,

tapi sedap dinikmati.

Suka makan nasi lemak,

sedapnya makan di kedai mamak.

Tengah hari hujan panas,

ibu masak apam beras.

Sakit sungguh rasa di kepala,

Ibu masak roti jala.

Ibu memandang kami dengan sinis,

kuih ketayap rasanya manis.

Periuk tanah atas para,

bunga Raya bunga negara.

Nama kakak bernama Ros,

bunga yang cantik bernama Ros.

Lawan karate perlu berlatih,

bunga Orkid berwarna putih.

Beli ikan siakap di pasar,

bunga Raflesia bunga terbesar.

Lebah tebuan haiwan bersengat,

hari ini seronok sangat.

Rasa masam si buah pelam,

kelawar terbang waktu malam.

Orang Melayu pandai berpantun,

Kita hendaklah bersopan santun.

Hari ini pergi ke sekolah menaiki bas,

hari ini aktiviti yang bebas.

Mama masak kuah tomyam,

makan nasi lauk ayam.

Beratus tahun laung perjuangan,

  berjuang demi ibu pertiwi;

Merdeka tidak sekadar laungan,

  menggenggam aspirasi Malaysia Madani.

Kacang kelisa buah cenerai,

      Di piring teraju si daun kari;

Agar selesa segak dipakai,

     Ukurlah baju di badan sendiri.

Garam setahil masin sepangkal,

      Serai secekak gulai jemputan;

Kiranya kail panjang sejengkal,

     Usahlah bongkak mengail di lautan.

Tumbuh rimbun pucuk pegaga,

      Rumpun telepok di tepi perigi;

Padi serumpun makan sekeluarga,

    Beras nan sekepok baru dikongsi.

Pisang sesikat luruh setangkai,

    Jangan dipijak mari dipungut;

Andai pelikat senteng dipakai,

   Usah melonjak jatuh merungut.

Andai mendaki jejak ke puncak,

     Suasana sepi menjelang petang;

Andainya rezeki padi secupak,

    Usahlah mimpi kenduri segantang.

Angin menderu di pucuk beringin,

   Gugur ke lurah luruh terbiar;

Andai tak mampu mengubah angin,

    Ubahlah arah haluan layar.

Pagi nan cerah terbang rerama,

   Ayam denak berkeliaran di hutan;

Ibu dan ayahlah guru pertama,

  Didiklah anak sempurnakan asuhan.

Jaring tersangkut akar menjalar,

   Usah direngkuh lantai berserakan;

Cerdik nan diikut jahil nan diajar,

  Malu dek angkuh usah diamalkan.

Ikan kelah disiang dikelar,

  Digulai kelah direndang betik,

    Pucuk pegaga ulam-ulaman;

Bukannya salah guru mengajar 

  Bukannya salah guru mendidik,

     Salah keluarga yang lepas tangan.

Menjelang fajar berdentum guruh,

   Mungkin hujan mendengar gelagat,

       Mekar bunga di jemuran kain,

Tatkala belajar tiada bersungguh,

   Waktu peperiksaan tidaklah cermat,

       Lain yang ditanya dijawabnya lain.

Ambilkan galah jolok kedondong,

  Patah galah buluh sumpitan,

     Ranting berduri jangan dipijak;

Bukannya salah ibu mengandung 

  Bukan salah takdir suratan,

     Salah diri empunya kehendak.

Pohon berduri di taman puan,

Perdu bidara tumbuh pegaga,

Tidak jauhari rupanya tuan,

Celupar bicara persenda raja.

Kelapa parut si kacang tanah,

Tepung pelita turun-temurun,

Pemimpin mencarut merata fitnah,

Rakyat jelata kekalkan santun.

Mengaku hebat berdekah gelak,

Semua diterjah semua disapu,

Diajak berdebat malu menolak,

Orang berhujah dia merapu.

Tumbuh merata si ati-ati,

Si ati-ati di halaman rumah,

Terucap kata tertulis di hati,

Santun pekerti menegur ramah.

Kacang kelisa si bunga nenasi,

Tumbuh merata sudut penjuru, 

Politik bangsa di medan demokrasi,

Pilihan jelata menjadi penentu.

Pohon papaya hinggap si merbah,

Nyaring berlagu si murai batu, 

Pilihan raya selesailah sudah,

Buang seteru kembali bersatu.

Lalang ditebas di rumpun kapas,

Banir di pangkal tanah berpasir,

Dihukum bebas tiada dilepas,

Hujah dangkal rakyat mentafsir.

Dayung ke pulau gelombang diredah,

Di hujung jeti ombak berdebur,

Sering berkalau ditutur lidah,

Redha di hati yakinnya luntur.

Tutur kalimat cerita hikayat,

Cerita hikayat hiba menangis,

Berilah khidmat kepada rakyat,

Belalah rakyat jangan mengemis.

Hiba menangis lihat merata,

Hilang nelayan di dalam gelap, 

Usah mengemis duit jelata,

Kepada kalian jelata berharap.

Patah kemudi hilang kalimat,

Hiba menangis lihat merata, 

Taburlah budi gigih berkhidmat,

Usah mengemis duit jelata.

Ikhtiar berenang layar direngkuh,

Patah kemudi hilang kalimat, 

Kalian nan menang janganlah angkuh,

Taburlah budi gigih berkhidmat.

Kapal karam layar terkulai,

Ikhtiar berenang layar direngkuh,

Simpang Jeram Parlimen Pulai,

Kalian nan menang janganlah angkuh.

Debur gelombang meniti malam,

Gerimis lebat mendingin rongga, 

Tabah berjuang tiada berdendam,

Diangkat martabat seluruh warga.

Di pohonan rhu gandingan teman,

Debur gelombang meniti malam, 

Menemui guru pendidik budiman,

Tabah berjuang tiada berdendam.

Angin menderu nyaman sekali,

Di pohonan rhu gandingan teman, 

Tamat berguru kan pulang kembali,

Menemui guru pendidik budiman.

Nyaring reriang menjelang senja,

Angin menderu nyaman sekali, 

Doakan yang baik jangan dicerca,

Tamat berguru kan pulang kembali.

Berenang belida celahan akar,

Nyaring reriang menjelang senja, 

Tatkala rangMuda melangkah keluar,

Doakan yang baik jangan dicerca.

Sepi tanjung airnya dangkal,

Terbang rendah burung tekukur,

Sesat di hujung kembali ke pangkal,

Terlanjur tingkah elok berundur.

Empat penjuru angin menderu,

Cuaca redup awanpun mendung,

Usahlah guru dijadikan seteru,

Kelak hidup meninggi hidung.

Ayam berkokok di tepi sawah,

Di rumpun mangga seberang jalan,

Seandainya pokok tidak berbuah,

Jangan kerengga yang disalahkan.

Subur lalang tumbuh berumpun,

Di batas kundur tumbuh nenas,

Apatah malang pengikut berhimpun,

Ketua penganjur tak boleh berpanas.

Ramai tetamu datang beraya,

Juadahnya sedap membuka selera,

Pendidik berilmu pendidik berbudaya,

Pelihara adab santun bicara.

Ramai tamu di rumah pengantin,

Suasana meriah indah bersepuh,

Adab dan ilmu pakaian batin,

Hilang maruah angkara angkuh.

Bungkus tapai keladi serumpun,

Serata kolong bawah jambatan,

Kera tupai kerengga berhimpun,

Pekik lolong sifat jelmaan.

Bayu berpuput daunan gugur,

Senja merah laut berkaca, 

Teruja surut debaran mengendur,

Digoda ghairah berahi membaca.

Riang berlagu kicauan merbah, 

Bayu berpuput daunan gugur, 

Lama ditunggu diterima sudah,

Teruja surut debaran mengendur.

Kawanan kera gayut melompat,

Angin berdesir dedaunan gugur, 

Penjawat pesara sama mendapat,

Tiada terpinggir semua bersyukur.

Kabus berkepul di pucuk ara,

Kawanan kera gayut melompat, 

Semua dirangkul nasib dibela,

Penjawat pesara sama mendapat.

Pohon berangan pohon meranti,

Kabus berkepul di pucuk ara, 

Kuasa di tangan jelata di hati,

Semua dirangkul nasib dibela.

Dedaun gugur ke celah batu,

Pohon berangan pohon meranti, 

Hatinya luhur semua dibantu,

Kuasa di tangan jelata di hati.

Pohon sena rumpun semalu,

Dedaun gugur ke celah batu, 

Biar dihina difitnah melulu,

Hatinya luhur semua dibantu.

Rendang rambutan di tebingan sungai,

Duduk di pangkin bergelak ketawa, 

Kelangsungan watan hidupnya damai,

Wawasan pemimpin nan luhur jiwa.

Kawanan angsa menghilir mudik,

Rendang rambutan di tebingan sungai 

Citra bangsa sempurna terdidik,

Kelangsungan watan hidupnya damai.

Terlihat titi di penghujung beranda,

Kawanan angsa menghilir mudik

Rencam kreativiti jernihnya minda,

Citra bangsa sempurna terdidik.

Meriah berseraya dijamu makan,

Terlihat titi di penghujung beranda, 

Pelbagai gaya kisah gambarkan,

Rencam kreativiti jernihnya minda.

Bertutur bicara sambil ketawa,

Meriah berseraya dijamu makan, 

Satu ceritera sebuah peristiwa,

Pelbagai gaya kisah digambarkan.

Dalam gelita usah menjeling,

Tika benderang usah mengintai,

Diuji derita kasih berpaling,

Dipujuk orang rindu berkecai.

Burung merpati makan mematuk,

Nikmati rezeki tiadalah onar,

Mendidik hati patuh dan tunduk,

Usah pertikai perihal nan benar.

Burung merpati makan bersama,

Teduhan rimbun di tempat parkir,

Mendidik hati didikan agama,

Mohonlah ampun janji nan mungkir.

Terbang merpati terbang sekawan,

Terbang hinggap di parkir kereta,

Berdamai di hati didikan ilmuwan,

Jujur bersikap jangan berdusta.

Di bawah tangga gobok berkaca,

Duduk bersila lutut bertemu 

Didik keluarga wajib membaca,

Beroleh pahala mendapat ilmu.

Burung tempua si birek-birek,

Sayap diselak selongkar nikmat,

Guru membaca ilmu mendidik,

Umat berakhlak memimpin umat.

Murai sekawan si merbah batu,

Burung tempua si birek-birek,

Pena cendekiawan menulis di buku,

Guru membaca ilmu mendidik.

Ranting di dahan selisih bersilang,

Murai sekawan si merbah batu,

Qalam Tuhan di alam terbentang,

Pena cendekiawan menulis di buku.

Tingkap kaca selak diumpil,

Buka perlahan angin menderu,

Kian dibaca terasa jahil,

Hidayah Tuhan diharap selalu.

Penyapu lidi di atas peti,

Tingkap kaca selak diumpil,

Buku menjadi pilihan hati,

Kian dibaca terasa jahil.

Pasang pelita letak di tangga,

Penyapu lidi di atas peti,

Banyak harta perkara harta 

Buku menjadi pilihan hati.

Burung tekukur kampung seberang,

Terikat di sangkar belahan rotan,

Mungkin kan gugur di laman orang,

Laman berpagar pohonan hutan.

Sayup berlagu burung tekukur,

Burung tekukur kampung seberang,

Usah ditunggu buah tak gugur,

Mungkin kan gugur di laman orang.

Pohon berduri di tepi perigi,

Sayup berlagu burung tekukur,

Insafi diri melangkahlah pergi,

Usah ditunggu buah tak gugur.

Pohon terap pohon berangan,

Pohon berduri di tepi perigi,

Usah berharap diharap jangan,

Insafi diri melangkahlah pergi.

Lecak tanah basahan tabir,

Susunan papan dinding selisih,

Segala seranah di hujung bibir,

Tiada diperikan indah berkasih.

Halaman basah lantai dicuci,

Lecak tanah basahan tabir,

Kelak berpisah bergunung caci,

Segala seranah di hujung bibir.

Rumpun selasih sudut halaman,

Halaman basah lantai dicuci,

Tika berkasih memuji jangan,

Kelak berpisah bergunung caci.

Tebal kabut sebelum mentari,

Kelamlah alam guruh dan ribut,

Diminta merebut cincin di jari,

Malang salam tidak bersambut.

Cantik kebarung dipakai puteri,

Tatkala pinangan lampu terpadam,

Ingin kusarung cincin ke jari,

Dihulur tangan jari digenggam.

Pohon setawar tumbuh merata,

Daun melekat mencalar kaki,

Baju kelawar pilihan wanita,

Kain pelikat pakaian lelaki.

Rendang angsana di tepi pagar,

Kawat pagar dimakan karat,

Awal lena berbaju kelawar,

Tika tersedar berkain pelikat.

Jauh berbalam gunung dan tasik,

Melayang camar mentari hangat,

Hujan malam kasih berbisik,

Di samar kamar jelekit keringat.

Banir mengkudu disandar papan,

Teduhan redup dahan ketapang,

Masihkah rindu di hati tersimpan,

Sedangkan hidup jalan bersimpang?

Di rendang ciku duduk menampi,

Pisang serumpun di tepi bendang,

Penuh sebuku disalin resepi,

Tiada satupun dimasak terhidang

Dahan ciku dedaunnya rendang,

Di ujung beranda dedaun merata,

Diketepikan buku diladeni sembang,

Mendengar bonda petah bercerita.

Sinar terhalang duduk di beranda,

Dahan ciku dedaunnya rendang,

Minum petang menemani bonda,

Diketepikan buku ladeni sembang.

Penjajah berhelah lewat catatan,

Pejabat jajahan khianat menghitung,

Ditafsir salah tersasarlah kebenaran,

Dijadikan alasan mengaut untung.

Aneka anutan banyak yang kabur,

Penjajah berhelah lewat catatan,

Pusaka watan warisan leluhur,

Ditafsir salah tersasarlah kebenaran.

Pelbagai arah rencam tujuan,

Aneka anutan banyak yang kabur,

Baca sejarah mencari kebenaran,

Pusaka watan warisan leluhur.

Masak lemak cili padi,

Ikan sungai kulit rambai,

Terung Cina datang mencelah,

Nasihat emak wajib turuti,

Elok perangai jangan serabai,

Tidakkan hina hidup terarah.

Andai malam singgah pelabuhan,

Menitis embun di rumpun selasih,

Mimpi malam bulan kesiangan,

Rindu nan rimbun dicurangi kasih.

Di banir pelam bunyi cengkerik,

Hujan rintik basah halaman,

Damai malam angin berbisik,

Embun menitik di kering daunan.

Ringgit dirham emas suasa,

Tabur merata mudah dikesan,

Andai ilham disita penguasa,

Hilang kata dicari alasan.

Di bawah tangga ayam sembunyi,

Tangga bertingkat tempat mainan,

Kunci syurga anak-anak lelaki,

Gelar dan pangkat bukan jaminan.

Siulan helang ayam waspada,

Di bawah tangga rebut sembunyi,

Sepekan hilang ziarahi bonda,

Kunci syurga anak-anak lelaki.

Berkokok ayam baru bertaji,

Siulan helang ayam waspada,

Terhulur salam pendeta menanti,

Sepekan hilang ziarahi bonda.

Angin menderu dikutip pegaga,

Berkokok ayam baru bertaji,

Menyapa rindu para pujangga,

Terhulur salam pendeta menanti.

Lorong ke kali jalan berliku,

Angin menderu dikutip pegaga,

Daku kembali dikelilingi buku,

Menyapa rindu para pujangga.

Dibuka tingkap berlagu taktibau,

Lorong ke kali jalan berliku,

Kembali hinggap di belakang kerbau,

Daku kembali dikelilingi buku.

Dingin pagi alam benderang,

Dibuka tingkap berlagu taktibau,

Setinggi-tinggi bangau terbang,

Kembali hinggap di belakang kerbau.

Terbang merbah ke tanah rata,

Pohon di hutan balak jualan,

Banjir musibah kepada jelata,

Dianggap pendapatan oleh pimpinan.

Lidi diraut dibakar sabut,

Pelepah basah di dahan mengkudu,

Hati terpaut mulut menyebut,

Jiwa resah gelisah merindu.

Tidur tak lena sukmanya rawan,

Sahabat dan jiran mula diseru,

Mengkritik sarjana minda tertawan,

Senteng fikiran berhujah celaru.

Hiba menangis dirangkul sayu,

Tidur tak lena sukmanya rawan,

Tafsiran kritis sarjana Melayu,

Mengkritik sarjana minda tertawan.

Ceritera diperi merawat rawan,

Hiba menangis dirangkul sayu,

Ilmu mandiri ilham cendekiawan,

Tafsiran kritis sarjana Melayu.

Bahasa indah hati tersentuh,

Ceritera diperi merawat rawan,

Hujah penjajah dibuktikan rapuh,

Ilmu mandiri ilham cendekiawan.

Karangan fakir di zaman silam,

Bahasa indah hati tersentuh,

Bicara pemikir berakal tajam,

Hujah penjajah dibuktikan rapuh.

Indah madah sebutan baku,

Karangan fakir di zaman silam,

Selesai sudah menelaah buku,

Bicara pemikir berakal tajam.

Sukma rawan jiwa gundah,

Curiga ragu di tengah onar,

Andai ilmuwan asyik telagah,

Khalayak keliru faham nan benar.

Terpijak duri alangkah malang,

Kesal di hati tidak terperi,

Usah dicari kasih nan hilang,

Kasih sejati kan datang sendiri.

Pagar berduri empat penjuru,

Tiap penjuru kawat berlengkar,

Ilmu dicari tawaduk berguru,

Nasihat guru jangan diingkar.

Diikat sekata berutinya kukuh,

Pagar berduri empat penjuru,

Jahilnya kita usahlah angkuh,

Ilmu dicari tawaduk berguru.

Di dalam peti tiada berkunci,

Diikat sekata berutinya kukuh,

Kita miliki yang setitis di jari,

Jahilnya kita usahlah angkuh.

Diperam lama cermat disimpan,

Di dalam peti tiada berkunci, 

Ilmu umpama air di lautan,

Kita miliki yang setitis di jari.

Ambil perca buah dibungkus,

Diperam lama cermat disimpan,

Tekun membaca belajar terus,

Ilmu umpama air di lautan.

Rendang duku berbuah tak jemu,

Ambil perca buah dibungkus,

Membaca buku menimba ilmu,

Tekun membaca belajar terus.

Selut di paya tumbuh rumbia,

Rendang duku berbuah tak jemu,

Guru kerjaya sepanjang usia,

Membaca buku menimba ilmu.

Pohon cempedak si pohon pinang,

Burung merbah terbangnya rendah,

Kayanya tidak hati nan tenang,

Redha dan tabah hidup diredah.

Di teduhan redup menjalar peria,

Pohon cempedak si pohon pinang,

Lapanglah hidup riang dan ceria,

Kayanya tidak hati nan tenang.

Rumpun lada di bawah sekahan,

Di teduhan redup menjalar peria,

Dendam tiada semua dimaafkan,

Lapanglah hidup riang dan ceria.

Di dahan cermai burung tekukur,

Rumpun lada di bawah sekahan,

Nafas damai di dalam syukur,

Dendam tiada semua dimaafkan.

Rumpun selasih di tepi perigi,

Di dahan cermai burung terkukur,

Salam kasih dan selamat pagi,

Nafas damai di dalam syukur.

Datanglah tetamu santun dilayan,

Dimasaklah kari itiknya bersalai

Berkongsi ilmu sebarkan pengetahuan,

Kebenaran dicari keadilan digapai.

Beras ditanak digulaikan itik,

Datanglah tetamu santun dilayan,

Terbentuklah anak baik nan cerdik.

Berkongsi ilmu sebarkan pengetahuan

Melekat di jari bersih dibasuh,

Beras ditanak digulaikan itik,

Ilmu nan dicari adab nan diasuh,

Terbentuk anak baik nan cerdik.

Lemaknya berasa tiadalah jemu,

Melekat di jari bersih dibasuh,

Tamak membaca menambah ilmu 

Ilmu nan dicari adab nan diasuh.

Dimasak dek emak si nasi lemak,

Lemaknya berasa tiadalah jemu,

Bukanlah tamak sebarang tamak,

Tamak membaca menambah ilmu.

Tidur di pangkin lena gelisah,

Pangkin kayu tidak beralas,

Malang pemimpin berjiwa penjajah,

Dituduh Melayu masih pemalas.

Tiangnya patah alangkah getir,

Tidur di pangkin lena gelisah,

Pecah perintah Melayu terpinggir,

Malang pemimpin berjiwa penjajah.

Tebanglah sena dibuatlah rasuk,

Tiangnya patah alangkah getir,

India dan Cina berduyun masuk,

Pecah perintah Melayu terpinggir.

Rendang kerdas di banirnya palas,

Tebanglah sena dibuatlah rasuk,

Melayu ditindas bukan pemalas,

India dan Cina berduyun masuk.

Rimbun kuini si pohon jering,

Rendang kerdas di banirnya palas,

Keringat petani diperah kering,

Melayu ditindas bukan pemalas.

Paku gajah tumbuh merata,

Rimbun kuini si pohon jering,

Dasar penjajah untung berganda,

Keringat petani diperah kering.

Lurahnya kering tebing berduri,

Paku gajah tumbuh merata,

Pendatang 'asing' di bumi sendiri,

Dasar penjajah untung berganda.

Kumpul di pangkin buang ke lurah,

Lurahnya kering tebingnya berduri,

Petani miskin mulalah berhijrah,

Pendatang 'asing' di bumi sendiri.

Ke dalam baldi kaca dipunggah,

Kumpul di pangkin buang ke lurah,

Jualan padi harganya rendah,

Petani miskin mulalah berhijrah.

Bertutup guni jangan terpijak,

Ke dalam baldi kaca dipunggah,

Tanah petani sewa tertunggak,

Jualan padi harganya rendah.

Ada yang pecah jatuh terhempas,

Bertutup guni jangan terpijak,

Angkara penjajah tanah dirampas,

Tanah petani sewa tertunggak.

Terkena kuah gelas direndam,

Ada yang pecah jatuh terhempas,

Pelihara maruah duka dipendam,

Angkara penjajah tanah dirampas.

Susun gelas di lantai beruti,

Terkena kuah gelas direndam,

Kata beralas santun pekerti,

Pelihara maruah duka dipendam.

Ikan gelama rencah hidangan,

Susun gelas di lantai beruti,

Malas umpama kata hiasan,

Kata beralas santun pekerti,

Ikan siakap si ikan puyu,

Ikan gelama rencah hidangan,

Bukanlah sikap bangsa Melayu,

Malas sekadar kata kiasan.

Sedetik umur tiada terleka,

Gerak nurani tiada mengelat,

Negara makmur kekal merdeka,

Negara madani utuh berdaulat.

Berbuat jasa jangan khianat,

Sedetik umur tiada terleka,

Membangun bangsa mulia umat,

Negara makmur kekal merdeka.

Usah dipersia umur pinjaman,

Berbuat jasa jangan khianat,

Mendidik manusia jadi budiman,

Membangun bangsa mulia umat.

Suburkan aqal ajaran berkat,

Usah dipersia umur pinjaman,

Ilmunya kekal sepanjang hayat,

Mendidik manusia jadi budiman.

Bersama-sama elak keliru,

Suburkan aqal ajaran berkat,

Buku lama dan buku baharu,

Ilmunya kekal sepanjang hayat.

Andai ditakik batang tembusu,

Dikerat-kerat meniangi bangsal,

Nila setitik di belanga susu,

Terencat hasrat bertimbun sesal.

Benih terendam air ditimba,

Burung ketitir hinggap di ampai,

Ingin menggenggam tamak haloba,

Janji dimungkir takdirpun sampai.

Bunga lalang lekat di pangkin,

Dara jelita di redup terendak,

Kasih sayang luluh tak mungkin,

Diuji derita merempat tidak.

Rendang cenerai penjuru padang, 

Bunga lalang lekat di pangkin, 

Biar terlerai kulit dan tulang,

Kasih sayang luluh tak mungkin.

Menghijau bendang arah ke baruh,

Belatuk jambul di dahan ara, 

Kemarau panjang kasih tak luruh,

Teguh bersimpul cinta membara.

Keladi bersulur penghujung titi, 

Menghijau bendang arah ke baruh, 

Andai subur cinta di hati,

Kemarau panjang kasih tak luruh.

Ambil pahat ambil penggali,

Buatkan batas tiang dicacak,

Diberikan nasihat tiada peduli,

Cakap lepas degil terlajak.

Terbang lalat nan lekat di jala,

Ketika merengkuh jala di pintu,

Bukan nasihat panjang berjela,

Hati nan angkuh keras membatu.

Letak di para usah dijemur,

Di tiang beruti sangkutkan jala, 

Jelata gembira negara makmur,

Berbagi rezeki mengumpul pahala.

Pisang setandan di atas peti,

Letak di para usah dijemur, 

Aidil fitri kan lebih bererti,

Jelata gembira negara makmur.

Pisang emas dibawa belayar,

Masak setandan di atas peti,

Zakat dilunas fitrah dibayar,

Aidil Fitri kan lebih bererti.

Serasi busana kebaya berbutang,

Cantik selesa nafas tak sesak,

Buang pesona kurta pendatang,

Busana bangsa berpoket berpesak.

Bercincin suasa cincin pusaka,

Serasi busana kebaya berbutang,

Citra bangsa berdaulat merdeka,

Buang pesona kurta pendatang.

Duduk bersimpuh bonda di sisi,

Bercincin suasa cincin pusaka,

Kekal ampuh dilanda globalisasi,

Citra bangsa berdaulat merdeka.

Tampak ayu gadis pingitan,

Duduk bersimpuh bonda di sisi,

Berbaju Melayu busana warisan,

Kekal ampuh dilanda globalisasi.

Selut di bendang si ikan puyu,

     Raga di tangan dikepit joran,

Kerupat rendang rangup bahulu,

     Nikmati hidangan saling bermaafan.

Sesekali belut timbuk terapung,

     Tenang-tenangan air di kuala,

Lemang pulut dan lemang tepung,

      Juadah hidangan masyarakat desa.

Pohon berduri di pinggir rimba,

     Di hutan perah bersarang merbah,

Aidil fitri menjelang tiba,

     Zakat fitrah dilunasi sudah.

Lama terbiar terasakan hambar,

Kuih yang garing bertukar liat;

Semua gerakan dirakam bergambar,

Bukti berkhidmat untuk rakyat.

Kuih-muih terhidanglah sudah,

Lama terbiar terasakan hambar;

Ke serata ceruk sanggup diredah,

Semua gerakan dirakam bergambar.

Buat hidangan minuman secangkir,

Kuih-muih terhidanglah sudah;

Hadir jemputan tak pernah mungkir,

Ke serata ceruk sunggup diredah.

Ambil kuahnya rasa di tangan,

Serasi selera angkat dan alih;

Sumpah dan janji hanya mainan,

Merayu merintih minta dipilih.

Secubit garam bagai disukat,

Ambil kuahnya rasa di tangan;

Mengumpul harta mengejar pangkat,

Sumpah dan janji hanya mainan.

Gaulkan santan bagi sekata,

Secubit garam bagai disukat;

Pemimpin saling silang sengketa,

Mengumpul harta mengejar pangkat.

Sambal tempoyak si daun kayu,

Gaulkan santan bagi sekata;

Hilang haluan umat Melayu,

Pemimpin saling silang sengketa.

Digaul bersama pelbagai rencah,

Sambal tempoyak si daun kayu;

Bimbangkan retak menanti belah,

Hilang haluan umat Melayu.

Dibasuh ditumbuk janganlah hancur,

Digaul bersama pelbagai rencah;

Terhalang hasrat impian lebur,

Bimbangkan retak menanti belah.

Dicabut jangan batang dikerat,

Dibasuh ditumbuk janganlah hancur;

Pantun terkandung hajat dan hasrat,

Terhalang hasrat impian lebur.

Tanam serai berumpun-rumpun,

Dicabut jangan batang dikerat;

Bukan pantun sebarang pantun,

Pantun terkandung hajat dan hasrat.

Nyaman redup di tebingan buluh,

       Tepi telaga rendangnya sena,

Angin bertiup kan tetap berpeluh,

      Tekak dahaga ngantuk tak lena.

Rumpun palas teduhan beringin,

     Nyaman redup di tebingan buluh,

Cuaca nan panas berasa dingin,

     Angin bertiup kan tetap berpeluh.

Ayam serama di rumpun pinang,

     Rumpun palas teduhan beringin,

Andai sukma dipujuk tenang,

    Cuaca nan panas berasa dingin.

Dibuat pangkin papan selisih,

     Teduhan redup terbang rerama,

Keluarga miskin hidup tersisih,

    Derita hidup dikongsi bersama.

Tumbuh berangan sudut terpencil,

     Dibuat pangkin papan selisih,

Mengimbau kenangan semasa kecil,

    Keluarga miskin hidup tersisih.

Hujung beranda buluh serumpun,

     Tumbuh berangan sudut terpencil,

Di rumah bonda kami berhimpun,

    Mengimbau kenangan semasa kecil.

Tekak meloya kuah dihirup,

      Tersedak sagun hilang suara,

Menjadi budaya melengkap hidup,

     Membaca tekun jahil terasa.

Mata berkaca sedu tersedak,

      Tekak meloya kuah dihirup,

Tekad membaca berkurang tidak,

     Menjadi budaya melengkap hidup.

Hulurkan sirih mengapur sendiri,

     Mata berkaca sedu tersedak,

Biarlah tarikh berubah hari,

    Tekad membaca berkurang tidak.

Ke batas sawah mencari cacing,

     Angin menderu agas merata, 

Pererat ukhuwah sedarah sedaging,

    Menyubur rindu nan sedia bertakhta.

Turun ke tanah hinggap di batu,

    Ke batas sawah mencari cacing, 

 Hadir di rumah terbuka adikku,

     Pererat ukhuwah sedarah sedaging.

Burung tekukur terbang tak tinggi,

    Turun ke tanah hinggap di batu, 

Dipanjatkan syukur ke hadrat IlLahi,

    Hadir di rumah terbuka adikku.

Lengkap bersampin gaya rangmuda,

     Kulit menyerlah hitam berseri,

Amalan disiplin didikan ayahanda,

    Cerianya di wajah mudanya di hati.

Jarang berteman melangkah deras,

     Lengkap bersampin gaya rangmuda,

Menjadi kelaziman pendek dan kemas,

    Amalan disiplin didikan ayahanda.

Dihayun lenggang tatkala berjalan,

     Jarang berteman melangkah deras,

Berambut panjang bukan amalan,

    Menjadi kelaziman pendek dan kemas.

Dipasang bubu di segenting penjuru,

       Permatang pecah di petang rembang,

Dihidangkan jambu selera berpadu,

     Sama mencicah meriah bersembang.

Air di bendang selutnya lecah,

       Dipasang bubu di genting penjuru,

Jiran diundang makan bercicah,

     Dihidangkan jambu selera berpadu.

Air mengalir renangan ikan,

       Air di bendang selutnya lecah,

Merah berair manis dimakan,

     Jiran diundang makan bercicah.

Kaki terbenam di selut sawah,

     Air mengalir renangan ikan,

Jambu kutanam telah berbuah,

     Merah berair manis dimakan.

Hidangan aneka manis perasa,

     Manisan bersari dihidang nasi,

Pakaian pusaka busana bangsa,

      Berjati diri di medan globalisasi.

Selera dikawal nikmat terlalu,

     Hidangan aneka manis perasa,

Sebulan syawal berbaju Melayu,

     Pakaian pusaka busana bangsa.

Meriah berjalan letih terasa,

     Selera dikawal nikmat terlalu,

Ramadhan sebulan cukup puasa,

    Sebulan syawal berbaju Melayu.

Pantang merayu belas kasihan,

       Takdir Tuhan junjung di pundak,

Ubi kayu penyambung warisan,

     Rakyat bertahan menyerah tidak.

Hidup laksana pejuang nan pasrah,

      Pantang merayu belas kasihan,

Usahlah dihina fahami sejarah,

      Ubi kayu penyambung warisan.

Pendamkan hasrat di dalam pantun,

     Hidup laksana pejuang nan pasrah,

Makanan rakyat derita dek Jepun,

     Usahlah dihina fahami sejarah.

Ke mana pergi kelak kan susah,

     Pendamkan hasrat di dalam pantun,

Sarapan pagi di bumi bertuah,

    Makanan rakyat derita dek Jepun.

Pesan bonda usah berseteru,

    Ke mana pergi kelak kan susah,

Kopi kuda dan ubi kayu,

   Sarapan pagi di bumi bertuah.

Menjamu tetamu datang berduyun,

        Usahlah bakhil usahlah berdusta,

Bangsa berilmu membangun tamadun,

       Bangsa jahil mencetus sengketa.

Ikan belida di muara berpaya,

       Menjamu tetamu datang berduyun,

Membangun minda bangsa berjaya,

       Bangsa berilmu membangun tamadun.

Menjala ikan buat tetamu,

       Ikan belida di muara berpaya,

Membaca menyegarkan budaya ilmu,

      Membangun minda bangsa berjaya.

Berdayung tidak perahu kan karam,

      Menjala ikan buat tetamu,

Bersara tidak melumpuhkan ilham,

     Membaca menyegarkan budaya ilmu.

Bagai nukilan terpampang di dinding,

      Di pagar tercegat berulang sedia,

Syukur dan terkilan bertamu seganding,

     Pelbagai gelagat melakar bahagia.

Tanpa dipelawa mengulet rasa,

    Bagai nukilan terpampang di dinding,

Nikmat jiwa anugerah Yang Esa,

    Syukur dan terkilan bertamu seganding.

Hiba syahdu imbau kenangan,

    Tanpa dipelawa mengulet rasa,

Rasa rindu bukan mainan,

   Nikmat jiwa anugerah Yang Esa.

Tangkai dikerat jambangan bunga,

       Jambangan cantik jadi penyeri,

Tatkala hasrat dikongsi bersama,

      Musuh politik mengundur diri.

Daunan layu gugur ke pangkal,

       Tangkai dikerat jambangan bunga,

Sahabat dan seteru tidakkan kekal,

      Tatkala hasrat dikongsi bersama.

Bunga cantik di halaman nyonya,

    Daunan layu gugur ke pangkal,

Falsafah politik mengajar aktornya,

     Sahabat dan seteru tidakkan kekal.

Segala petaka telah disurah,

     Wajib percaya hindar sengsara,

Santun pusaka hiasan sejarah,

     Indah budaya sekadar bicara.

Musibah dihadap iktibar dicermati,

     Segala petaka telah disurah,

Andainya adab gersang di hati,

    Santun pusaka hiasan sejarah.

Datang bencana fikir tak panjang,

    Musibah dihadap iktibar dicermati,

Apalah makna ilmu berkajang,

   Andainya adab gersang di hati.

Hang Tuah hulubalang nusantara,

      Merimbun jasa sukar dinafikan,

Ceritera sejarah membina negara,

     Upaya bangsa membina peradaban.

Keris di pinggang langkah waspada,

     Yakin percaya secerdas Bendahara;

Etnisiti pedagang di Selat Melaka,

     Leonard Andaya empunya ceritera.

Salam menyapa mesra bicara,

    Keris di pinggang langkah waspada,

Gugur serata gugusan nusantara,

    Etnisiti pedagang di Selat Melaka.

Ramah santun berseteru tak ingin,

     Salam menyapa mesra bicara,

Bagaikan dedaun diterbangkan angin,

   Gugur serata gugusan nusantara.

Pantang menyerang watak panglima,

    Ramah santun berseteru tak ingin,

Dituduh pendatang di wilayah yang sama,

   Bagaikan dedaun diterbangkan angin.

Keringat berdarah di seluruh penjuru,

     Pantang menyerang watak panglima

Menelusuri sejarah bangsa Melayu,

   Dituduh pendatang di wilayah yang sama.

Rendang maman berselera makan,

        Berair mata pedas nan terpaling,

Faham perkauman sejarah dinafikan,

       Menjadi senjata pabila bertanding.

Tumbuh cendawan dikutip direndam,

        Rendang maman berselera makan,

Berbalah acuan hasrat dipendam,

       Faham perkauman sejarah dinafikan.

Di banirnya redup teduhan hujan,

       Tumbuh cendawan dikutip direndam,

Latar hidup menjadi sempadan,

       Berbalah acuan hasrat dipendam.

Hinggap rerama di ranting bidara,

       Di banirnya redup teduhan hujan,

Hasratnya sama kaedah berbeda,

       Latar hidup menjadi sempadan.

Hangat mentari hingga ke petang,

      Hinggap rerama di ranting bidara,

Menteri berganti masalah berulang,

      Hasratnya sama kaedah berbeda.

Harinya cerah panas menyerlah,

     Hangat mentari hingga ke petang,

Pendidikan lelah mencari arah,

    Menteri berganti masalah berulang.

Goreng bihun dimakan bersama,

    Di luar cerah panas menyerlah,

67 tahun merdeka bergema,

   Pendidikan lelah mencari arah.

Selimut tuala bibir ngeletar,

     Bunyi cengkerik laluan berkabus;

Rori jala dan roti bakar,

    Segelas teh tarik dan telor rebus.

Roma di lengan tegak cempera,

    Selimut tuala bibir ngeletar;

Nikmati hidangan kehendak selera,

    Roti jala dan roti bakar.

Air perigi dingin mendinginkan,

    Roma di lengan tegak cempera;

Sarapan pagi bertemankan rakan,

   Nikmati hidangan kehendak selera.

Jari-jemari dicuci disental,

     Hilang kotoran suci nurani;

Guru jauhari mahir digital,

    Guru dambaan negara madani.

Dahan gaharu condong ke sentul,

      Terbang nuri ke kebun papaya;

Jahil keliru guru memperbetul,

      Watak jauhari guru nan mulia.

Rentung tunggul berbau asap,

      Dahan gaharu condong ke sentul;

Adabnya unggul ilmunya mantap,

     Jahil keliru guru memperperbetul.

Di celah buluh tebingan sungai,

      Rentung tunggul berbau asap;

Ilmu penyuluh elok perangai,

     Adabnya unggul ilmunya mantap.

Tegak kaku berduri landak,

     Di celah buluh tebingan sungai,

Guru dan buku berpisah tidak,

     Ilmu penyuluh elok perangai.

Rumpun sepunca subur serasi,

     Tegak kaku berduri landak;

Tabiat membaca warisan tradisi,

     Guru dan buku berpisah tidak.

Rotan berduri di batang jejawi,

     Lilitan bertemu di pangkal batang;

Guru jauhari berwatak manusiawi,

    Budaya ilmu menjadi tunjang.

Rotan berduri di batang jejawi,

     Lilitan bertemu di pangkal batang;

Guru jauhari berwatak manusiawi,

    Budaya ilmu menjadi tunjang.

Tertusuk duri denyutnya ngilu,

     Rotan berduri di batang jejawi;

Namun jauhari tak semestinya guru,

    Guru jauhari berwatak manusiawi.

Laluan berburu pohon berduri,

    Tertusuk duri denyutnya ngilu;

Semua guru mestilah jauhari,

   Namun jauhari tak semestinya guru.

Buku di sisi kutolak ke almari,

    Kuambil kertas idea dicerakin;

Kuhadirkan puisi pengganti diri,

   Hendak ke pentas tentu tak mungkin.

Menjelang malam sukma terharu,

    Buku di sisi kutolak ke almari;

Kutitipkan salam Selamat Hari Guru,

   Kuhadirkan puisi pengganti diri.

Bagaikan diseru terimbau kenangan,

    Menjelang malam sukma terharu;

Dalam terharu puisi kucoretkan, 

   Kutitipkan salam Selamat Hari Guru.

Kereta bayi rangtua dituntun,

        Merata berehat duduk bersila;

Buku kutekuni sebelum kususun,

       Berkongsi manfaat limpahan pahala.

Ramainya orang hasrat teruja,

       Kereta bayi rangtua dituntun;

Kembali ke sarang menafkahi keluarga,

      Buku kutekuni sebelum kususun.

Banyak reruai pelbagai kutemu,

      Ramainya orang hasrat teruja;

Setelah menuai di bendang buku,

    Kembali ke sarang menafkahi keluarga.

Terbang kumbang angin menderu,

      Ke pohon sena tidak berduri;

Alam terkembang di dalam buku,

     Mencari makna mengenal diri.

Rendang berbuah kuning berona,

      Terbang kumbang angin menderu;

Tekun kutelaah mencari makna,

     Alam terkembang di dalam buku.

Pohon duku di penjuru halaman,

     Rendang berbuah kuning berona;

Beli buku susun di perpustakaan,

    Tekun kutelaah mencari makna.

Duduk di pangkin tatkala rembang

Menikmati makan buah hirisan;

Tak mungkin layu sebelum kembang,

Andai disiram didikan dibaja asuhan.

Corak batik lakar kerawang,

     Warna tak luntur elok dipakai;

Ingin kupetik terasa sayang,

    Biarlah gugur lerai di tangkai.

Pakai seluar bertudung nipis,

      Corak batik lakar kerawang;

Terlihat mawar mekar berlapis,

     Ingin kupetik terasa sayang.

Gadis melaram ke rumah teman,

      Pakai seluar bertudung nipis;

Tatkala menyiram bunga di laman,

     Terlihat mawar mekar berlapis.

Dedalu nan mati di dahan ulasan,

       Di dahan nangka kerengga leluasa;

Hasad dan dengki bagaikan warisan,

       Rakaman duka sejarah bangsa.

Menjalar dahanan ke hujung beranda,

       Dedalu nan mati di dahan pulasan;

Memburukkan pimpinan menjadi agenda,

       Hasad dan dengki bagaikan warisan.

Embun menitik menambah kesuburan,

       Menjalar dahanan ke hujung beranda;

Fahaman politik menjadi sandaran,

      Memburukkan pimpinan menjadi agenda.

Akar lalang menjalar merata,

       Embun menitik menambah kesuburan;

Adabpun hilang kelirulah bangsa,

      Fahaman politik menjadi sandaran.

Digembur tanah dicangkul bertalu,

       Akar lalang menjalar merata;

Bukan memfitnah mengundang seteru,

      Adabpun hilang kelirulah bangsa.

Di busut cendawan tumbuh tak jemu,

      Digembur tanah dicangkul bertalu;

Citra cendekiawan berbudaya ilmu,

      Bukan memfitnah mengundang seteru.

Ditanam rapat ditaburlah baja,

      Di busut cendawan tumbuh tak jemu;

Benar dan tepat menjadi neraca,

      Citra cendekiawan berbudaya ilmu.

Rumpun selasih pohon setawar,

       Ditanam rapat ditaburlah baja;

Khabar yang sahih baru disebar,

      Benar dan tepat menjadi neraca.

Mekar melati sejambak indah,

      Rumpun selasih pohon setawar;

Aqal dan hati bersebati di lidah,

     Khabar yang sahih baru disebar.

Hangat mentari mekar melati,

     Mekar melati sejambak indah;

Sukar mencari cendekiawan sejati,

    Aqal dan hati bersebati di lidah.

Pagi nan cerah terbang rerama,

   Ayam denak berkeliaran di hutan;

Ibu dan ayahlah guru pertama,

  Didiklah anak sempurnakan asuhan.

Jaeing tersangkut akar menjalar,

   Usah direngkuh lantai berserakan;

Cerdik nan diikut jahil nan diajar,

  Malu dek angkuh usah diamalkan.

Petanda mimpi Ibrahim taati,

Ismail kesayangan berkorban diri;

Ibadah qurban penuh erti,

Aidiladha tiba disambut suci.

Benang lelayang kendur ditarik,

Risau melihat terbangnya nanar;

Lidah bergoyang pada yang baik,

Niat terpahat pada yang benar.

Sejajar sirih harumnya pandan,

Terbang senja si burung merpati;

Bulan Ramadan melepasi pertengahan,

Perbanyak amalan bersihkan hati.

Apalah guna sebekas laksa,

Jika hanya dibiar berkulat;

Apalah makna sebulan berpuasa,

Jika tidak menunaikan solat.

Kikir tembaga cincin suasa,

Hubungan diikat kekal abadi;

Silap bicara lidah binasa,

Tutur dijaga membentuk peribadi.

Pohon menghijau burung berterbangan,

Saujana memandang kurniaan yang Esa;

Adat dan warisan dijunjung berpanjangan,

Identiti negara perkasa bangsa.

Elakkan perigi mencari timba,

Elak menjadi bualan jiran;

Tahun baharu telah pun tiba,

Semangat optimis menjana kemakmuran.

Berselendang putih berkurung biru,

Berjalan di sawah melihat panorama;

Selamat datang tahun baharu,

Azamkan perubahan inspirasi diutama.

Cuaca pagi angin melantun,

Tidal seperti hari semalam,

Budaya Melayu sopan santun,

Selari dengan budaya Islam.

Berjalan si dara meniti masa,

Burung berkicau melewati dukuh;

Dekad bahasa perkasa bangsa,

Neraca intelek tamadun diperkukuh.

Pohon cemara teduhan bersama,

Berehat si dara melihat kedidi;

Cuaca tidak diduga keselamatan diutama,

Elak musibah menangkal tragedi.

Berjalan si nyonya memegang tongkat,

Melangkah perlahan kiri dan kanan;

Satukan ummah eratkan masyarakat,

Kukuhkan ukhuwah penguat keamanan.

Dahlia putih jadi tarikan,

Bunga diberi buat si dara;

Hari Deepavali kita raikan,

Integrasi bangsa budaya negara.

Berjalan nelayan melangkah ke titi,

Menuju sampan mengendong pukat;

Hiduplah saudara berbudi pekerti,

Jadikan amalan hidup bermuafakat.

Duduk puteri di tepi para,

Sambil menganyam jadikan hiasan;

Tenunan batik warisan negara,

Karya watan kebanggaan insan.

Malaysia berada di Asia Tenggara,

Haiwan kebanggaan harimau belang;

Terima kasih pahlawan negara,

Malaysia merdeka terus gemilang.

Jiwa peduli harus diimarah,

Susah saudara dapat dirasa;

Sangat perlu mempelajari sejarah,

Untuk perkukuh jati diri bangsa.

Terbang tinggi sang naga bara,

Menjadi hikayat tujuh generasi;

Jangan hanya petah bicara,

Biarkan geraknya menjadi saksi.

Sinar lampu berkilau-kilau,

Dari pagi hingga senja;

Orang muda berdarah Mat Kilau,

Sedia berbakti kepada Negara.

Usahlah ketawa berdekah-dekah,

Hilanglah nanti kewibawaan diri;

Tidaklah rugi kita bersedekah,

Tuhan janjikan bertambahlah rezeki.

Jatuh basikal berkali-kali,

Basikal tua sudah berkarat;

Menuntut ilmu penting sekali,

Menjadi bekalan dunia akhirat.

Tingginya bangunan mencucuk awan,

Tanda mercu sebuah kejayaan;

Jadilah bijak mencari kawan,

Supaya terhindar dari kemudaratan.

Ketupat palas dimakan selalu,

Terlalu asyik sampai alpa;

Bulan Syawal segera berlalu,

Puasa enam kita jangan dilupa

Ramai bertandang di hari raya,

Berbaju Melayu indah bergaya;

Anugerah Syawal daripada yang Esa,

Bersyukur nikmat hidup sentosa.

Sudah sampai masanya,

Sepuluh malam terakhir ramadan;

Lailatul Qadar sudah menjelma,

Ayuhlah kita mencari keampunannya.

Beli hadiah di bukit Cerakah,

Untuk diberi kepada Alia;

Mari segera kita bersedekah,

Dengan bersedekah kita bahagia.

Manis sungguh kuih keria,

Dibuat berbuka terasa nikmat;

Banyakkan ibadah di bulan mulia,

Moga dengannya mendapat rahmat.

Pergi berjalan ke Batu Pahat,

Singgah sebentar di rumah sahabat,

Bulan Ramadan sudah pun dekat,

Mari bersama perbanyakan ibadat.

Berenang di sungai mencari hilir,

Bersama rakan mencipta kenangan;

Luasnya ilmu tiada akhir,

Adab berguru menjadi pegangan.

Memetik labu di kala petang,

Bersama isteri cantik bergaya;

Biar beribu halangan mendatang;

Gandakan usaha pastikan berjaya.

Anak teruna bernyanyi seloka,

Disambut dendangan gadis rupawan;

Universiti penggerak kemajuan negara,

Khidmat masyarakat tidak dilupakan.

Sungguh sayu rasanya hati, 

Dikenang-kenang menjadi sebak; 

Bersama kita bersatu hati,

Bantu-membantu hapuskan wabak.

Husam Musa tokoh Kelantan,

Penulisan Wagyu wacana idaman;

Petai lengkuas dari Afganistan,

Kembang semangkuk di padang taman.

Pucuk pegaga si buah labu,

Makan di pangkin penuh ceria;

Kalau tiada ayah dan ibu,

Tak mungkin kita menatap dunia.

Lima puluh empat tahun usia meniti,

Pedih derita semuanya dirasa,

Perjalanan panjang sebuah universiti,

Usah dilupa pelopor berjasa

Harapan besar terus dikendong,

Harus bersama jadikan realiti,

Kalau pun benci tidak terbendung,

Dia tetap teguh terus dihormati

Tertanya-tanya menanti khabar,

Resah mendalam hati nurani,

Kerjaya guru sangat mencabar,

Pelajar kuasai teknologi terkini

Hilangkan sepi sentiasalah berkawan,

Himpun semula kenangan bertabur,

Mendengar syarahan tokoh ilmuwan,

Memberi pencerahan segala yang kabur

Usah diperkecil sumbangan arang,

Makanan yang lazat dapat dirasai,

Kalau dicari kesalahan orang,

Di sudut mana pun akan ditemui

Sahabat lama terus dicari,

Manakan lupa teman bermain,

Jana kegembiraan diri sendiri,

Berilah kebahagiaan kepada yang lain

Kalau berjanji usah dimungkiri,

Kelak diri ditimpa kifarat,

Kemenangan diperoleh harus disyukuri,

Sedang menanti tanggungjawab yang berat

Kembang malam bunga bakawali,

Bulan purnama dilindungi awan,

Setelah berbicara baru dikenali,

Sekian tahun rakan seperjuangan

Jika berhutang perlu dibayar,

Hutang diberi kerana simpati,

Seruan beramal usah dibiar,

Bekal kebaikan setelah mati

Langit mendung kembali cerah,

Unggas berterbangan bersiulan riang,

Kepada Allaah kita berserah,

Keharmonian hidup berkasih sayang

Apabila bertemu suka bersenda,

Wajah gembira terpapar di pipi,

Di alam persaraan memang berbeza,

Tanpa perancangan jiwa kan sepi

Tetamu yang datang terus dirai,

Semua yang hadir dijemput makan,

Keikhlasan persahabatan dapat dirasai,

Meskipun tiada berusaha mengadakan

Kepentingan umum usah dipertaruh,

Bukan sahaja kalangan kenamaan,

Gerakan koperasi semakin berpengaruh,

Soal kebajikan jadi keutamaan

Sungguh indah sirama-rama,

Kepaknya berkembang warna keindahan,

Persahabatan terbina sekian lama, 

Landasan keikhlasan hubungan berkekalan

Sahabat handai datang berkunjung,

Sekian lama tidak bersua,

Soal siasah tidak berpenghujung,

Mencari kebenaran kepentingan semua

Bersarapan dengan roti puri,

Lama berniaga banyaklah laba,

Kejayaan tidak kan datang sendiri,

Tanpa usaha untuk mencuba

Berhasrat juga hendak ke Miri,

Kalaulah ada suatu keistimewaan,

Usah diperkira kepentingan diri,

Kepentingan umah menjadi keutamaan

Banyak sekali hikmah berpuasa,

Jiwa lembut menghulur kemaafan,

Tema Pekerja Kesuma Bangsa,

Menunjukkan kerajaan beri pengiktirafan

Perayaan meriah kunjung mengunjung,

Kebetulan pula di musim buah,

Meskipun Syawal sudah di penghujung,

Rumah terbuka perkukuh ukhuwah

Dorongan beramal dibulan Rejab,

Terasa hubungan lebih manusiawi,

Apabila mata hati telah terhijab,

Kebaikan orang pun tidak dihargai

Lebih berdaya lebih berbeza,

Hanya dipilih yang ada keserlahan,

Seorang di Malaysia seorang di Gaza,

Pasti bertemu telah ditakdirkan

Sungguh enak ikan sembilang,

Kalau dimasak asam pedas,

Usah ditangisi kelmarin yang hilang,

Jangan nanti diri terbidas

Perbukitan indah diselimuti kabus,

Jiwa tenang diwaktu pagi,

Tidak mudah peristiwa lalu ditimbus,

Berwaspada agar tak berulang lagi

Hujan lebat di petang hari,

Cuaca panas berkurang sedikit,

Hindarkan rasa hasad dan iri,

Jiwa tenang merawat sakit

Segala peristiwa ketentuan Ilahi,

Ujian berat dihadapi tabah,

Meskipun janji tidak terpenuhi,

Alasan diberi sangat munasabah

Bicara tuanya sukar difaham,

Namun banyak permata bukannya kaca,

Masa derita banyak terilham,

Tumpahkan ke penulisan untuk dibaca

Berita sedih hatiku hiba,

Kehilangan mengesankan bukan sedikit,

Sahutlah imbauan berinfaq yang tiba,

Tidak berkurang kekayaan berbukit

Banyak keindahan di negeri Belanda,

Mengayuh basikal bunyinya berkeriut,

Dikala derita sedang melanda,

Rumah terbuka mengenyangkan perut

Pelari handalan dari Kenya,

Dengan semangat demi pertiwi,

Biar berbahagia selama-lamanya,

Doa dari jauh tanpa diketahui

Kalau pun mencintai usah dipuja,

Bimbang berselisih suatu masa nanti,

Mendengar suara pun sudah teruja,

Hilang dimata tidak dihati

Hujan turun bumi pun basah,

Sabung menyabung kilat dan guntur,

Jiwa berdamai terus meresah,

Nilai kemanusiaan semakin luntur

Lama tak mandi badan berdaki,

Dicuci bersih dengan belerang,

Hati kotor berhasad dengki,

Berdukacita dengan kejayaan orang

Terbang tinggi siburung helang,

Terbang sendirian melayan sepi,

Andai penghormatan telah pun hilang,

Indah kehidupan hanyalah mimpi

Rumah yang sepi tidak berpenghuni,

Makhluk halus buat penempatan,

Berlemah lembut dalam menyantuni,

Bukan bertujuan mengambil kesempatan

Peluang yang ada perlu direbut,

Jangan hanya terus ditatang,

Peristiwa semalam terus disebut,

Mengharap pertemuan tahun mendatang

Tujuh likur pasang pelita,

Sumbu dipintal sabut sagu,

Sejarah kampung telah tercipta,

Pertemuan semula yang ditunggu-tunggu

Lagu misteri Lingsir Wengi,

Gubahannya tersendiri meruntun jiwa,

Luangkan waktu untuk mengunjungi,

Sahabat lama yang sudah berusia

Gembira terima kunjungan rakan,

Rakan lama tidak bertemu,

Tangguh puasa lebih diutamakan,

Diawal perayaan raikanlah tetamu

Ketupat lontong direbus lama,

Masak sekata rasanya lazat,

EidulFitri diraikan bersama,

Mendidik hati silaturrahim dipererat

Harum mewangi sidaun pandan,

Dihiris-hiris penyedap juadah,

Terasa hiba dipengakhiran Ramadhan,

Bulan keampunan berangkat sudah

Gantikan nasi dengan roti,

Kesihatan diutama daripada awal,

Setelah tiada kita mengingati,

Tutur nasihatnya menjadi amal

Lepat pulut juadah tradisi,

Dimakan dengan sambal goreng,

Ramadhan terakhir perlu diisi,

Ganjaran kebaikan tidak kan kering

Lemang terbentuk daripada pulut,

Santan dan garam teradun rata,

Pelaburan emas terus berkemelut,

Harapan menggunung belum jadi nyata

Melihat mentari di hujung tanjung,

Tempat kenangan ditinggal lama,

Orang berbudi terus disanjung,

Jasadnya tiada semangatnya bersama

Di waktu pagi jendela terbuka,

Jiran memasak berdentingan kuali,

Janganlah tergolong anak derhaka,

Hati terguris berulang kali

Lagu lama menghimbau kenangan,

Teringat berkelana di bandar Bangsar,

Adanya ibu bapa suatu keberuntungan,

Sumber pahala yang amat besar

Bukit yang tinggi jadi pedoman,

Belayar di laut tidak bertepi,

Pagi ini terkenang kampung halaman,

Ini kenyataan bukannya mimpi

Tetamu datang harus dilayan,

Walaupun terganggu diwaktu malam,

Usah menilai sekadar pakaian,

Elok luaran keperibadiannya kelam

Terasa hampir dengan Yang Esa,

Lara derita bagai dipanah,

Mendengar berita haruslah diperiksa,

Usah mudah termakan fitnah

Menari-nari sikunang-kunang,

Jadikan malam indah berseri,

Orang berbudi sentiasa dikenang,

Hatinya suci suka memberi

Setelah bekerja berhenti berehat,

Menanti waktu berangkat pagi,

Bagaikan bapa yang sentiasa menasihat,

Hari ini pergi tak kembali lagi

Sabung menyabung sihalilintar,

Awan mendung kelamlah alam,

Bertarung hujah biarlah pintar,

Jangan menyinga hendak membaham

Menjadi pertikaian industri padi,

Nasib petani sentiasa dikenang,

Sedarah sedaging hubungan abadi,

Perlu dipeduli susah dan senang

Usah dinanti tibanya raya,

Sampai masa meriahlah perayaan,

Tingkatkan kesabaran di bulan mulia,

Semoga kekal ciri keperibadian

Air tenang di muka kuala,

Tempat memancing tempat berehat,

Pemeriksaan kesihatan dilakukan berkala,

Sebarang petanda memberikan isyarat

Beribadah sendiri di dalam gua,

Kepada Tuhan tumpuan mengabdi,

Kagumi ketabahan jaga ayah yang tua,

Anak korbankan kepentingan peribadi

Apabila sakit ambillah ubat,

Ubat diberi berasas kepakaran,

Usah dipersenda perubahan dibuat,

Carilah kebaikan perbaiki kelemahan

Hampir tiba pertengahan Ramadhan,

Sangat terasa cepat berlalu,

Bukan sekadar kesihatan badan,

Pendidikan rohani penyucian kalbu

Berenang-renang indahnya ikan,

Kini diracuni ketamakan petualang,

Bagaimana tergamak ini dilakukan,

Orang kelaparan bantuan dihalang

Bekerja keras membina kekayaan,

Ibadah jangan dipandang mudah,

Sikap warga tentukan kejayaan,

Malas berfikir membawa padah

Digoreng garing ikan kerisi,

Majlis riuh menjadi meriah,

Orang baik pemergiannya ditangisi,

Ilmunya menjadi amal jariah

Rumput liar hidup melata,

Tetap segar disinari mentari,

Permasalahan rakyat terus diperkata,

Penyelesaian tuntas terus dicari

Diawal pagi menziarahi makam,

Terus doakan memohon kesejahteraan,

Mulutnya durjana bicaranya menikam,

Bilakah Tuhan anugerahi keinsafan?

Sebelum hujan banyak kelkatu,

Terperangkap dalam himpunan kain,

Usahawan kecil haruslah dibantu,

Agar berkembang membangun yang lain

Manusia di sekeliling pelbagai rupa,

Ada yang berhujah tidak beralas,

Usah mengeluh mengurus ibu bapa,

Pengorbanan mereka tak mungkin terbalas

Tanam keladi di tepi perigi,

Ditiup angin pohon bergoyang,

Orang berbudi telah pun pergi,

Menghadap Tuhan yang Maha Penyayang

Kalau tuan pergi ke pasar,

Belikan saya ikan gelama,

Hindarkanlah daripada bersikap kasar,

Perkara besar dilarang agama

Berjalan jauh berkeringat didahi,

Walau ditinggalkan tak merasa kalah,

Ramadhan yang mulia berkunjung lagi,

Bersyukur kesempatan dianugerahi Allaah

Berdedai-dedai keluar panggung,

Banyak pengajaran dapat dipelajari,

Betapa derita yang ditanggung,

Dengan redha Allah mengganjari

Kejujuran teman usah diragui,

Nantikan tindakannya dengan sabar,

Rumusan bengkel telah dipersetujui,

Melaksanakan keputusan langkah mencabar

Lantai yang reput digantikan papan,

Kerosakan terbiar usahlah alpa,

Anak yang soleh disandar harapan,

Menenangkan hati setiap ibu bapa

Segala cabaran hendak diredah,

Susun strategi idea bersama,

Memimpin organisasi tidaklah mudah,

Iltizam semua syarat utama

Jalan berliku kanan dan kiri,

Berhati-hati banyaknya jurang,

Tarikh kelahiran berulang dirai,

Usia dimiliki semakin berkurang

Permainan lama lompatan ting-ting,

Sambil melompat terus mengira,

Mengapa mudah hendak melenting,

Disanggah sedikit darah membara

Pergi melancong ke bandar Kangar,

Minum kopi di pekan Selama,

Terima kasih sudi mendengar,

Cerita lama pesara tak ternama

Sungguh enak buah berangan,

Amat terasa sampai ke hujung,

Sangat bertuah terima undangan,

Berbesar hati diri tersanjung

Harganya mahal kayu gaharu,

Harum baunya dijadikan dupa,

Kegembiraan terima menantu yang baru,

Wajah bahagia ibu dan bapa

Sumbangan besar diberi penghargaan ,

Adat dan budaya terus dirapi,

Tidaklah mudah jalankan perniagaan,

Dengki dan khianat pasti dihadapi

Penuhi kehendak cucunda tersayang,

Untuk beriadah belilah basikal,

Perilaku di Parlimen sentiasa tertayang,

Apabila berhujah gunakanlah akal

Hendak melancung ke Koh Samui,

Lebih gembira bersama rakan,

29 Februari jarang ditemui,

Dengan kesyukuran kita raikan

Menaiki kapal di Kuala Ibai,

Destinasi terkenal memancing ikan,

Kesakitan dirasai usah diabai,

Petanda awal tahap penuaan

Tidak berhenti menuntut ilmu,

Harus direbut walau dimana,

Hatinya gembira dapat bertemu,

Seorang tokoh yang sungguh ternama

Kalau ikhlas datanglah melamar,

Bawa hadiah hati dielus,

Harus dikenali musuh menyamar,

Sentiasa mengonar secara halus

Tidaklah mudah memberi teguran,

Sampaikan dengan penuh berhikmah,

Buat keputusan berasas laporan,

Kepentingan semua santuni berhemah

Menyahut persahabatan salam di Belitar,

Meski sekadar khabar ditanya,

Kenangan lalu kembali berputar,

Sahabat pergi buat selamanya

Berdiskusi serius bersama rakan,

Atasi permasalahan sehingga tuntas,

Kepentingan rakyat perlu diutamakan,

Keuntungan usahlah melampaui batas

Di Bukit Tinggi menunggang kuda,

Jam Gadang tempat himpunan,

Bangga dengan perniagaan anak muda,

Bantu negara keterjaminan makanan

Buah bidara lebat dipohon,

Daunnya merimbun tempat berteduh,

Sudah dilupakan bertahun-tahun,

Konsep yang baik kini diperteguh

Meskipun terpaksa tetapi rela,

Kepentingan umum melebihi diri,

Pendidikan ummah perlu dibela,

Dalam kedhaifan sama-sama melestari

Hubungan yang baik usah direnggang,

Terguris hati segera kemaafan,

Amanah institusi perlu dipegang,

Setiap tindakan penuh pertimbangan

Harga beras tidak berkesudahan,

Kelompok kartel sudah menguasai,

Keperluan rakyat diberi tumpuan,

Meskipun pelbagai cabaran ditempuhi

Menjadi tumpuan banyak kalangan,

Agamawan terkemuka pengajarannya abadi,

Di Tanah Minang penuh kenangan,

Orangnya ramah lagi berbudi

Harus memilih tetamu diundang,

Sopan dan santun mengatur kata,

Malin Kundang tragedi di Padang,

Kewalian ibu menjadi nyata

Hadirnya ia menjadi sebutan,

Tuturnya tegas tetapi murni;

Guru jauhari membentuk watan,

Permata negara inspirasi MADANI.

Selaut cinta segunung janji,

Bakti dan jasa tiada tara,

Wanita syurga akhlak terpuji,

Benteng keluarga aset negara.

Bakti dicurah penuh dedikasi,

Mengukuh legasi universiti watan,

Pekerja terbilang harapan pertiwi,

Dilimpahi rezeki juga kejayaan.

Maknakan Syawal dengan permuafakatan,

Kuatkan ukhuwah jernihlah nurani;

Salam Aidilfitri buat warga Universiti,

Pemimpin ummah generasi madani.

Aidilfitri menjelma lagi,

Melambai Ramadan berarak pergi;

Takbir bergema menyentuh hati,

Semarak cahaya kasih ilahi.

Lafaz terucap sebagai azimat,

Bukan hanya sekadar siulan,

Al-Quran di turun membawa rahmat,

Penenang jiwa penyuluh jalan.

Merpati terbang hinggap di titi,

Kicauan merdu girang sentosa;

Menjelang kini bulan dinanti,

Ramadan tiba menghapus dosa.

Nyala bara berkayu arang,

   Sate berlidi siap diramu;

Duka lara dijeling orang,

   Tabur budi janganlah jemu.

Mawar merah batang berduri,

   Batang selasih dibuat main;

Bekat dikerah ilmu dicari,

   Selembar kasih jadilah kain.

Epuk-epuk dalam dulang,

   Bubur pengat santan kelapa;

Enak-enak makanan dihidang,

    Teringat-ingat kami tak lupa.

Banyak peti sudah berkunci, 

   Peti sahara dari seberang; 

Sedikit hati kanda tak benci, 

   Jangan didengar fitnah orang.

Apa sebab hidupnya longlai,

Tentu ada perkara diabai,

Sedar ruang faham nilai,

Tarian hidup tentu gemalai.

Suka gaharu sedap berbau,

Kasihkan guru kerana ilmu,

Akal dan budi jika bertemu,

Itu petanda jaya di mercu.

Carilah ilmu bersaku-saku,

Sahabat arkrab berdamping buku,

Akal dan budi pasti bertemu,

Amalkan ilmu guna selalu.

Bagailah mana mencari ilmu,

Elok merantau mencari guru,

Ilmu bertamu di benak kalbu,

Dicatat pendeta menjadi buku.

Ketika dunia menyelak buku,

Tertanya soalan satu per satu,

Dari mana datangnya ilmu,

Dari wahyu Allah Nan Satu.

Sepasang  dua tenda berbagi,

   Tenda biru elok dipadan;

Panjatkan doa ketemu lagi,

   Mengubat rindu Ihya Ramadan.

Elok celupan dibaur sekata,

   Kasa peramu berbelak tidak; 

Ramadan di depan ada cerita,

    Insya-Allah bertemu berdalik tidak.

Warkah bertanda coretan pena,

   Secarik perca bukti dilekat;

Kepada kalian hadiah bermakna,

   Al-Fatihah dibaca semoga berkat.

Rampai sari hirisan pandan,

     Semerbak lata bau meriah;

Tiba hari bulan Ramadan,

   Mari kita hulurkan hadiah.

Ada halia ada lengkuas,

  Buat rencah si daging rendang;

Seyogia diusaha berhempas pulas,

   Semoga Allah harap memandang.

Kalau ketemu buluh bengkawan,

   Rautlah sampai menjadi lidi,

Mata tersemu memandang cawan,

   Mewahkan rezeki harapnya sudi.

Nun petawali pokok seruntun,

   Sur tegak dongak ke langit;

Syukur sekali dapat berpantun,

    Nak teguk sarinya legit.

Daun lerek dalam buluh,

   Mari isi pulut dan santan;

Kelek mengelek pahala berlabuh,

   Sebelum tiba di akhir Ramadan.

Sebelum tutup si api pengat,

   Secubit letak sedikit garam,

Azimat ditiup pembakar semangat,

   Menjadi kental mendepa alam.

Kemas berlipat sutera dilampir,

    Belacu juga hajat disemat; 

Rezeki berkat semoga mampir,

   Tak kan pernah salah alamat.

Ada rawi  dalam burdah,

   Kisah sayu Andalusia;

Mewah rezeki tekun ibadah,

   Dirgahayu panjang usia.

Seni halus kurik kundi, 

   Ukir terap daun markisa;  

Mulus tulus menjunjung budi,

   Kurnia iktiraf mengenang jasa.

Tepis elak bidas bersungguh,

  Latih tubi pencak berlaga,

Elok elak jangan ditangguh,

   Tanda budi jasa diharga.

Anak bentara mulutnya asin,

   Dapat rusa berbadan sasa;

Santun bicara sebagai vaksin,

   Suntik rasa mengenang jasa.

Senyum terulas beremas padi,

   Berpetak-petak menguning luas;

Sopan teralas berlapik budi,

   Jangan kelak minta dibalas.

Hijau sasa kuning bersisa,

   Cepak terang daun legundi;

Biar rasa membalas jasa,

   Tempat orang mengalas budi.

Kalau bara berkayu arang,

   Bakar ramu sate berlidi;

Esok lusa dipandang orang

   Jangan jemu menabur budi.

Tebal kulit durian berduri,

   Manis pahit sedapnya lain;

Ulit-ulit ilmu dicari,

   Baik berjahit jadilah kain.

Kalau ketemu serumpun  bambu,

   Tolonglah raut menjadi lidi; 

Molek ilmu jika diramu,

   Buat rencah menabur budi.

Kayu meranti dibuat pilau,

   Pilau induk dibawa nakhoda;

Hajat hati hendak ke pulau,

   Sayang biduk pengayuh tiada.

Burung merbah burung balam,

    Terbang rata merentas kota;

Harap tabah mendepa alam,

   Sebelum tinta setitik nokhta.

Anak sawah meredah selut,

   Digigit lintah di buku lali;

Tahun baharu mengharung kemelut;

   Rezeki bertakhta berkali-kali.

Pilih-pilih pucuk gajus,

   Buat urap cili merah;

Pantun nipis budak berhingus,

   Belum cekap pantun diupah.

Barulah sahaya balik Melaka,

   Elok tak lupa bawa cencalok;

Tuan di paya bertegur sapa,

   Sahaya sambut berdoa elok.

Kalau ketemu buluh bengkawan,

   Mari diraut menjadi lidi;

Sudah bertahun kita berkawan,

   Banyaklah jasa menjadi budi.

Teratak mewah kondominium,

    Rumah biasa pangsapuri;

Cekap netizen era milenium,

   Cari maklumat hujung jari.

Tanglung dihias terselit makna,

  Tahun dirai naga nan merah;

Kasih bersemi penuh bermakna,

  Tahun Baharu Cina disambut meriah.

Kain baldu kemas jahitan,

  Ditekat dara berbenang kelabu;

8 Mei tanggal ingatan,

  Raikan jasa pengorbanan ibu

Menguning akasia bersela siantan,

  Harum meraksi bukan kepalang;

52 usia varsiti watan,

  Menghimpun prestasi melakar cemerlang

Beralun merdu bacaan surah,

  Firman dikalam jadi penenang;

Taatkan wahyu Rasulullah berhijrah,

  Di Awal Muharram peristiwa dikenang.

Kain songket lipatannya rapi,

  Berona merah tenunan dara;

65 tahun Merdeka dikecapi,

  Universiti Watan menjunjung aspirasi negara.

Hembus sendalu bertiup lembut,

  Tenanglah selat lancang berlabuh;

16 September tanggal disambut,

  Simbolik mengingat Malaysia ditubuh.

Anak Muda Mencari Rotan,

  Pucuknya Tumbuh Tinggi Melampai;

Selamat Datang Ke Universiti Watan,

  Semoga Segala Impian Akan Tercapai.

Keris Sempana menjadi kurnia,

  Berhulu gading tatah berlian,

Konvokesyen UKM 50 tahun usia,

  Separuh abad melahir ilmuan.

Selendang sutera disulam intan,

  Dipakai puteri ke Pulau Tioman;

UKM Gah Universiti Watan,

  Lembayung TERAS menjadi pedoman.

Tumbuh tinggi pokok berangan,

  Dihujung desa dahannya rendang;

Hari Wanita merai sumbangan,

  Iktiraf peranan dipelbagai bidang.

Berhembus bayu di tengah lautan,

  Ombak beralun bersela-sela;

Ramadan hadir membawa keberkatan,

  Banyakkan amalan berganda pahala.

Terang bulan dikala purnama,

  Tampak berseri dimalam hari,

Sempurna ramadan syawal menjelma,

  Selamat Hari Raya Aidilfitri.

Lenggadai tumbuh di pinggir paya,

Sayang merbah di pohon cemara,

Warga cemerlang organisasi berjaya,

UKM terkehadapan harumkan negara.

Putera mahkota selamat ditabal,

  Tengkolok DiRaja pakaian tradisional;

Mahasiswa cemerlang di persada global,

  Graduan UKM beridentiti nasional.

Burung helang terbangnya tinggi,

  Hinggap sebentar di pohon jati;

Terima kasih saudara saudari,

  Memberi rawatan sepenuh hati.

Kain baldu kemas jahitan,

  Ditekat dara berbenang kelabu;

14 Mei tanggal ingatan,

  Raikan jasa pengorbanan ibu.

Baik dibawa resmi padi,

  Semakin tunduk bila berisi;

Pendidik bangsa menabur budi,

  Malaysia Madani pemangkin generasi.

Awal Muharram Menjelma Lagi,

  Mohon Doa Dimurahkan Rezeki;

Tanamkan Azam Semat Di Hati,

  Semoga Hijrah Diberkati Illahi.

Raja dan negara berpisah tiada,

  Ibarat pohon dengan akarnya;

Melonjak UKM merata persada,

  Tetap terjaga aspirasi watannya.

Megah puri dewangga bertabir,

  Berhias perada kainnya ringan,

Selamat menyambut Hari Pentadbir,

  Peranan dan jasa diiktiraf sumbangan.

Apa erti insan madani,

  Kalau tidak berbudi pekerti;

Sambut seruan tampil berani,

  Jiwai kemerdekaan sepenuh hati.

Jiwa merdeka aman sentosa,

  Takkan tercapai tanpa menghayati;

Ilmu dan amal memacu bangsa,

  Anak watan terus berbakti.

Berbunga sarat ditepi laman,

  Kuntum cempaka digetus sahaya;

Nabi Muhammad teladan berzaman,

  Memimpin manusia menuju cahaya

Kalung puteri bertatah intan,

  Berwarna cerah cantik kilauan;

Selamat bergraduasi Varsiti Watan,

  Setinggi tahniah semua graduan.

Raja di hilir berentap gayung,

  Keris keramat melawan petualang;

Tahun baharu tekad dijunjung,

  Universiti watan terus dijulang.

Lemang, lontong, rendang, ketupat,

 Kuah kacang, serunding, kueh raya;

Memandu cermat pastinya selamat,

 Bermaafan kita, senyum dan ceria.

Warna warni indah berseri,

  Hiasan kollam halus berseni;

Pesta cahaya meriah dirai,

  Diwali disambut penuh harmoni.

Sepuluh jari tersusun rapi,

  Bunga melati pengharum hati;

Mesej dikirim pengganti diri,

  Memohon maaf setulus hati.

Terang bulan dikala purnama,

  Tampak berseri dimalam hari;

Sempurna ramadan syawal menjelma,

  Selamat Hari Raya Aidilfitri.

Satu Syawal menjelang tiba,

  Takbir bergema mengegarkan jiwa,

Sekiranya ada salah dan dosa,

  Ampun dipinta dihari mulia.

Kian berlabuh tirai Ramadhan,

  Lambaian Syawal kian dinanti;

Luhur hati ikhlas kemaafan,

  Semoga kesalahan dapat dimaafi.

Kembang mekar di taman firdausi,

  Dipetik oleh tuan puteri;

Masa beredar tahun berganti,

  Kewatanan UKM tetap lestari.

Bersimpuh santun tepak dihidang,

  Buat utusan di tanah Rokan,

Syawal dinanti kini bertandang,

  Universiti watan selamat meraikan.

Dalam al-Quran terkalam peristiwa,

  Petanda mimpi Ibrahim taati;

Sunnah berkorban membersihkan jiwa,

  Ibadah diikhlas pahala menanti.

Takbir Zulhijjah bergema suara,

  Aidil Adha disambut girang;

Universiti watan terus mara,

  Pengorbanan dan jasa tetap dikenang

Cahaya Ramadan pasti dirindui,

  Semoga amalan diterima Ilahi;

Syawal menjelma sama dirai,

  Ucapan mesra 'Salam Aidilfitri'.

Ramadan bakal berlangsung pergi,

Syawal menjelma di Aidilfitri;

Seikhlas hati menyusun jadi,

Memohon maaf, kekhilafan diri.

Gemersik takbir mengundang tiba,

  Salam diutus tanda ingatan;

Syawal dinanti menjelang tiba,

  Salam diutus pohon kemaafan.

Indahnya langit kerana awan,

  Indahnya laut kerana kebiruan;

Indahnya Ramadan kerana keinsafan,

  Indahnya Syawal kerana kemaafan.

Senja bertandang,

siang menghilang;

Usia berkurang,

kejahatan dikekang.

Padi digemal di tengah huma,

Disusun-susun lalu diikat;

Moga amal berlipat ganda,

Bertaubat  sebelum halkum tersekat.

Tanjung Sepat tumpuan orang,

Terkenal dengan ikan segarnya;

Amal ibadat bak jaring berlubang,

Kerja fasad tak terhitung banyaknya.

Mencari kerang di Pantai Kemaman,

Sotong dicandat di laut seberang;

Usia berkurang di mamah zaman,

Amal ibadat bak jaring berlubang.

Pergi balik kampung dan bandar,

Bertemu orang pelbagai pengalaman;

Pejam celik baru sedar,

Usia berkurang dimamah zaman.

Apa diharap padi seberang,

Entah berbuah entah tidak;

Apa diharap kepada orang,

Entah kisah entah tidak.

Dibuat kain untuk pelitup 

Kain berhias berpandu lilin;

Cukup menjadi kenangan hidup,

Tanda persahabatan pernah terjalin.

Pantun budi untuk sahabat



Jadinya benang daripada kapas,

Dibuat kain untuk pelitup;

Budi kutabur tak minta dibalas,

Cukup menjadi kenangan hidup.

Dari Kajang pergi ke Perak,

Bawa bersama pelbagai bekal;

Berfikir panjang sebelum bertindak,

Itulah tanda panjangnya akal.

Dari mana datangnya lintah,

Dari sawah turun ke kali;

Dari mana datangnya fitnah,

Hasutan syaitan masuk ke hati.

Rasa gundah merenung bulan,

Hati rawan bukan kepalang;

Bukan salah takdir Tuhan,

Fikiran sempit ikhtiar pun kurang.

Bunga dedap di dalam rimba,

Berbau tiada meskipun mekar;

Tampak asap di mana apinya,

Tampak api masihkah membakar?

Kain kasa dipakai di ladang,

Kain belacu terletak di anjung;

Apa gunanya keris di pinggang,

Jika kecut sebelum bertarung.

Waktu syuruk di Tanjung Piai,

Langit tampak berbalam-balam;

Sewaktu keci ibunda membelai,

Apabila dewasa menafsirkan alam.

Tenunan Pahang zaman dahulu,

Jadi pakaian kerabat diraja;

Hamba dagang menumpang lalu,

Ke destinasi abadi kan berpulang jua.

Dalam jiwa nama HAMKA tersemat,

Diusia muda sudah berperantauan;

Jasanya besar mendidik umat,

Tokoh agamawan pejuang kemerdekaan.

Alasan penangguhan telah ditanya,

Sering dialami berkali-kali;

Setelah tiga dekad meninggalkannya,

Kini bumi Minang dikunjungi kembali.

Seperti Mat Jenin suka berangan,

Terkenang kejelitaan wajah sang puteri;

Dengan terbuka terima kunjungan,

Banyak kelebihan saling dipelajari.

Indah sawah disinar mentari,

Waktu pagi udaranya segar;

Tulisan lama semakin dicari,

Nilai sejarahnya terus dibugar.

Kalau pergi ke Kuala Kubu,

Singgah di Rawang nikmati kopi;

Usah diabai kasihnya ibu,

Janji ke syurga disabda Nabi.

Diusahakan bersama tidaklah payah,

Harapan dibentuk mencapai kejayaan;

Tahun Baru Cina disambut meriah,

Persahabatan dipererat dimusim perayaan.

Masam manis buah berangan,

Dijadikan sambal memanglah enak;

Kejayaan digapai hasil bimbingan,

Sabar dengan karenah kanak-kanak.

Langit pagi kekuning-kuningan,

Indah lagi kuningnya kekwa;

Israk Mikraj soal keimanan,

Semoga diperkukuh keyakinan dan takwa.

Rasa seram bagaikan berhantu,

Tenangkan hati dengan petua;

Usah merungut apabila membantu,

Apa tah lagi ayahmu yang tua.

Langkah sumbang ketitang ketiting,

Ajaran silat guru yang salah;

Apabila ditegur usahlah melenting,

Ada didikan yang perlu ditelah.

Sungguh indah pemandangan di Nyalas,

Sinar mentari dicelah dedaunan;

Tanggungjawab sosial tetap digalas,

Kepentingan umat menjadi keutamaan.

Jika bertangguh pasti kan rugi,

Perbanyak kebaikan hidup kan senang;

Anak soleh telah pun pergi,

Tinggallah ibu bapa terus mengenang.

Di pinggir jalan pepohon jati,

Sampai masanya akan dipenggal;

Pendidikan asas wajib dipasti,

Jangan ada seorang pun yang tertinggal.

Biarpun sukar tetap diredah,

Semak samun di dalam hutan;

Sediakan jadual untuk beriadah,

Diusia emas utamakan kesihatan.

Sebelum ke sawah bersarapan nasi,

Diiringi pula sebungkus tapai;

Berkat usaha dan berdedikasi,

Kejayaan diharap mampu digapai.

Upacara dimulakan memukul gong,

Di tengah padang berdiri berjemur;

Kini Sultan Johor menjadi Agong,

Semoga Malaysia aman dan makmur.

Faktor usia semuanya luntur,

Semasa muda jejaka yang diidami,

Pengurusan risiko perlu diatur,

Elakkan kerugian yang mungkin dialami

Siang malam asyik meratib,

Bagaimana tewaskan lawan di persada,

Mana yang tewas terus dikutip,

Penuhi nafsu tersemat di dada

Dari jauh singgah bertamu,

Berbual mesra sambil bercanda,

Berdekad-dekad tidak bertemu,

Bila bertemu sungguh teruja

Apa gunanya bersikap angkuh,

Setiap bicara terasa berlada,

Silaturrahim kekeluargaan terus diperkukuh,

Meskipun kesibukan tidak mereda

Menulis pesanan dengan pensil,

Pesanan dibaca sepenuh perhatian,

Sekian lama menanti hasil,

Berkat kesabaran nikmati imbuhan

Kepelbagaian dihormati perlu dibina,

Hidup harmoni secara alami,

Tidak mengerti harus bertanya,

Beza agama perlu difahami

Hati yang tenang tidur pun lena,

Sujud dini terhimbau imbasan,

Meskipun desaku sudah pun sirna,

Sejarahnya ditulis menjadi warisan

Tiba musim padi ditampi,

Meriah suasana flora dan fauna,

Urusan sumber insan diatur rapi,

Objektif organisasi tergapai sempurna

Ikan emas berenang-renang,

Di alur jernih di bawah titi,

Tempat jatuh lagi kan dikenang,

Medan berjuang sentiasa di hati

Hujan lebat bumi dibasahi,

Di teduhan kalbu sering bertemu,

Betapa indah ciptaan Ilahi,

Perkampungan Kundasang ku pulang padamu

Ketam nipah lazat rasanya,

Di Kuala Penyu banyak diperolehi,

Janganlah terfikir untuk menganiaya,

Kepercayaan rakyat usah dikhianati

Sekian lama telah ditinggalkan,

Bumi Sabah di Bawah Bayu,

Meskipun terguris serta terkilan,

Memaafkan itu menenangkan kalbu

Bakau ditebang menjadi arang,

Urusan memasak pastilah mudah,

Mengapa berprasangka kebaikan orang,

Sucikan hati berkat bertambah

Kalau impian tidak kesampaian,

Usah persalah tidur yang nyenyak,

Biarlah harapan menjadi kenyataan,

Gembleng dukungan rakyat terbanyak

Bunyi sayup di dini hari,

Burung pungguk rindukan bulan,

Andaikan ada perkara dikhuatiri,

Mengapa tidak ajukan persoalan?

Durian bermusim suasana meriah,

Banyak pilihan terserah dihati,

Melihat pertelingkahan jiwaku resah,

Bilakah kan bertaut persaudaraan sejati

Hakisan air tebing pun runtuh,

Hujan berterusan angin menderu,

Sampailah masanya bertemu jodoh,

Rahsia Tuhan siapa yang tahu

Usah ditanya dengan sebarang,

Nanti terguris hati yang rawan,

Janganlah diredah perkara terlarang,

Kelak menyesal tidak keruan

Sukar ditemui juadah lokan,

Tempat berbatuan habitat terbina,

Telah diterima banyak kebaikan,

Bersyukurlah bukannya dengan menghina

Perjalanan jauh selesa berkereta,

Singgah di jeram kaki direndam,

Usah putarbelit bukti berfakta,

Menganggap tindakan membalas dendam

Semakin mendekati bulan Ramadhan,

Persiapkan diri tingkatkan ibadat,

Ibu bapa berjasa dengan berkorban,

Tanggungjawab anak mengambil berat

Pengerusi berucap mencurah rasa,

Semua hadirin mendengar teliti,

Koperasi UNIKEB terus diperkasa,

Setiap sasaran perlu ditepati

Pergi jauh terus berkelana,

Semakin lama terungkai ikatan,

Modal sedikit demikian hasilnya,

Mencari jalan tingkatkan pendapatan

Terbang tinggi burung tempua,

Mencari mangsa di celah batu,

Hargai ibu bapa yang sudah tua,

Sampai masa nanti kita begitu

Manis sekali buah tembikai,

Ladangnya luas siapa yang punya,

Program yang baik usahlah dipertikai,

Ada persoalan datanglah bertanya

Putih berseri bunga melati,

Ditiup angin indah berbuai,

Sekian lama sabar dinanti,

Barulah sekarang hasilnya dituai

Indah pemandangan di Tanjung Tuan,

Tempat berlabuh puluhan lancang,

Buat yang pergi sudah ketentuan,

Yang tinggal kini perlulah merancang

Air menitis di atas batu,

Batu yang lekuk menjadi tanda,

Teman yang tulus terus membantu,

Di saat sempit sentiasa ada

Anak rantau pulang ke desa, 

Bertahun-tahun membawa diri,

Setiap orang inginkan selesa,

Kerjasama dan dukungan perlu diberi

Terus menumpang resminya dedalu,

Pohon kukuh selesa bertempat,

Kesuraman 2023 semoga berlalu,

2024 menjanji bahagia sejagat

Lihat sesuatu dengan mata lebah,

Akan berfokus kepada kebaikan,

Di penghujung tahun marilah bermuhasabah,

Usah diganggu negara dibangunkan

Terus mengharap sekian lama,

Detik ditempuh jadi kenangan,

Saat gembira diraikan bersama,

Diusia begini bertemu kebahagiaan

Unggas bernyanyi di pohon ara,

Meriah suasana memecah sepi,

Meskipun tidak banyak berbicara,

Kebaikannya disedari untuk dihargai

Puteri bersenda diredup pepohon,

Tersangkut di bahu selembar cindai,

Bahtera dilayari tiga puluh tujuh tahun,

Tenang meredah ombak dan badai

Membaca akhbar di pantai muara,

Angin berhembus terdengar desiran,

Mendengar khabar sahabat sejahtera,

Hilang persoalan bermain di fikiran

Bangunan dibina dengan tiga pintu,

Di tanah waqaf pinggir kuala,

Pemimpin yang adil perlu dibantu,

Kepentingan ramai terus terbela

Pelabuhan Dumai jauh di seberang,

Mula belayar di muara Johor,

Apabila berbicara usah sebarang,

Nanti musnah citra yang masyhur

Berterbangan indah sirama-rama,

Bagaikan puteri sedang menari,

Hari Natal disambut bersama,

Semoga kemakmuran terus lestari

Jangan mengelak daripada terlibat,

Perbincangan berlangsung rancak semalaman,

Maafkan saja keterlupaan sahabat,

Di usia persaraan demikianlah kelaziman

Menguncup disentuh daun semalu,

Tumbuh di pangkal pohon ceri,

Usah dikesali masa yang lalu,

Tidak kembali yang pernah diberi

Di bawah teduhan pohon inai,

Pokok pegaga tumbuh melata,

Manfaatkan jaringan dengan alumni,

Untuk kepentingan Universiti tercinta

Merawat gatal daun genggang,

Ubatan tradisi perlulah diingat,

Sekian lama tidak ke gelanggang,

Hari ini beriadah keluarkan keringat

Setiap isu difikirkan teliti,

Dijadikan bahan untuk penghujahan,

Mengapakah kekejaman tidak berhenti,

Anak kecil pun sasaran pembunuhan

Berhati-hati dengan perisikan,

Maklumat organisasi kemas terpelihara,

Dalam melaksana aktiviti kebajikan,

Soal integriti terutama diperkira

Ada keindahan di rimba yang liar,

Pohon purba jangan terkorban,

Kesukaran sahabat usah terbiar,

Sedaya upaya ringankanlah beban

Menyusuri pantai diwaktu petang,

Walaupun lutut terketar-ketar,

Menjadi kebaikan memberi hutang,

Namun peminjam wajib membayar

Mulakan pagi kupasan mangga,

Manisnya meresap nikmat dirasakan,

Bergotong royong bersama warga,

Bersilaturrahim perkukuh kesepaduan

Harum mewangi bunga melati,

Di dalam pasu tepi jendela,

Janganlah kebencian mengotori hati,

Hanya kerana parti berbeza

Pelbagai sumber banyak cerita,

Ratu jelitawan telah dilamar,

Janganlah mudah sebarkan berita,

Kebenaran belum tentu maruah tercemar

Tempat makan di tepi benteng,

Sering dikunjungi bersama rakan,

Urusan hibah sangatlah penting,

Yang ditinggal kelak jangan disusahkan

Menguji ikan di dalam kolam,

Pasanglah umpan dimata kail,

Menikmati keindahan di waktu malam,

Gemerlap kota dari Menara KL

Juadah tradisi ikan pelata,

Kini jarang terdapat di perairan,

Pelbagai peluang di depan mata,

Pertimbangan dibuat berlandas kejujuran

Sudah lama tidak ke Terengganu,

Hari ini jejaki pekan Kemaman,

Kembangkan perniagaan dengan ArRahnu,

Bantu masyarakat perbaiki kehidupan

Terpesona mendengar kambing mengembek,

Bagai memanggil taulan dan rakan,

Rumah makan Riverside di Janda Baik,

Tempoyak patin tak dapat dilupakan

Suaranya merdu mengikut irama,

Semua penonton menumpu perhatian,

Lagu lama biduanita ternama,

Mengimbau kenangan menyegar ikatan

Juadah tradisi putu mayam,

Perut kenyang mudah terlena,

Meskipun bersara usah berdiam,

Manfaatkan pengalaman sangat berguna

Cahaya mentari mengintai malu,

Embun menitik di hujung daun,

Walau diasak bertalu-talu,

Dijawab berhemah penuh bersantun

Sucikan diri daripada berdendam,

Bukan diwariskan oleh nenek moyang,

Sifat pemarah yang tidak terpadam,

Bagaimana nak saling berkasih sayang?

Sekian lama ternanti-nanti,

Sungai dilintasi dengan jambatan,

Bertemu sahabat  sentiasa dihati,

Di usia lanjut pererat persahabatan

Hadapi cabaran perlulah berubah,

Perlu dinilai segala amalan,

Tuntutan dikemuka tidak munasabah,

Biar mahkamah memberikan keadilan

Suasana di pasar hingar dan bingar,

Banyakkan bersabar karenah orang,

Cerita anak haruslah didengar,

Wajah berseri hatinya girang

Harum baunya buah kuini,

Dikupas teliti di atas tangga,

Anak yatim dan miskin harus disantuni,

Ujian mereka buat kita juga

Berhati-hati di kawasan berpaya,

Kawasan dipulih untuk pembangunan,

Penghormatan diberi usah dipersia,

Menjadi teladan pelihara kemuliaan

Raja di hilir berentap gayung,

Keris keramat melawan petualang;

Tahun baharu tekad dijunjung,

Universiti watan terus dijulang.

Seng garang kayu besi,

   Ada bara dupa sasa;

Bumi Senggarang menjadi saksi,

   Bukti negara aman sentosa.

Buah berangan di atas pinggan,

   Lada hidup ramas cermai;

Tak menang tangan layan pelanggan,

   Gambaran hidup aman dan damai.

Gesik gambus dendang bersemi,

   Mersik gempar bergelek goyang;

Jagung rebus pelbagai mi,

   Perut lapar jadi kenyang.

Masak jering lauk kari,

   Ayam rendang ulam pegaga;

Ikan kering dicari-cari,

   Buat hidangan seisi keluarga.

Pisang dilayur dibuat makan,

   Jaja si adik ke pasar tani;

Daging, sayur, buah dan ikan,

   Ayam, itik sembelih di sini.

Asam celagi jatuh di batu,

   Ambil saja dibasuh bonda;

Awal pagi hari Sabtu,

   Pesta berjaja pelbagai benda.

Tentunya damai tidak celaru,

   Pantai Lurus indah berseri;

Pasti ramai orang menderu,

   Senggarang ditamu dagang dan senteri.

Tok haji pakai ketayap,

   Setiap waktu solat fardhu;

Bangun pagi terus bersiap,

   Hari Sabtu ditunggu-tunggu.

Mari makan buah keranji,

   Buah keranji di hujung kampung;

Jual di pekan meraih rezeki,

   Mesranya kami aman sekampung.

Inang-inang goreng kentang,

   Baru tadi dijamah sepupu;

Jemur pinang hingga ke petang,

   Meraut lidi jadi penyapu.

Ayu Letchemi gigi tiada,

   Pinggang dicekak memakai topi;

Antara kami berbeza tiada,

   Bersama nenek memetik kopi.

Ayu Letchemi setampuk mungil,

   Bakul dibawa buah bidara;

Teringat kami sewaktu kecil,

   Saling ketawa beramah mesra.

Paku pakis di banjaran,

   Pokok sena tumbuh semahu;

Harmoni terlukis indah lakaran,

   Melayu dan cina bahu membahu.

Tepi kali penyegat bersarang,

   Baru tadi di telaga;

Orang asli bumi Senggarang,

   Kaya budi sopan terjaga.

Guruh petir gegar dentumnya,

   Lebatnya hujan teduhlah nanti;

Salam Buat Mahathir itu tajuknya,

   Bertanya di google mencari bukti.

Lipat lengan hendak menyabit,

   Lalangnya ada setinggi para;

Buku "Perjuangan" jaya diterbit,

   Hadiah kepada pemimpin negara.

Molek teratur buruj belantik,

   Dilangit lusa pastikan hilang;

Indah struktur sekolah cantik, 

   Mendidik nusa bangun berjuang.

Guli dibilang tak kan hilang,

  Congkak cekap mainan saudara;

Sekolah cemerlang membina gemilang,

  Lestari landskap pendidikan negara.

Bangun bertatih rajin berlatih,

   Jangan beralah jatuh tersemu;

Berbaju putih kasut pun putih,

   Tuju sekolah mencari ilmu.

Baki jerami berteka-teka,

   Diikat getah simpul sendiri;

Teringat kami satu ketika,

   Ladang getah kami susuri.

Kebaya nyonya busana lama,

  Dara menyembat berbenang perang;

Dulu hanya perkampungan lama,

  Sekarang hebat maju Senggarang.

Ini kendi sadur suasa,

   Harta bersisa keturunan kami;

Menabur budi menanam jasa,

   Membangun desa jana ekonomi.

Tanah paya ularnya bisa,

   Ada denak tidaklah gadang;

Dulu hanya nelayan desa,

   Kini berternak kambing berkandang.

Seperah dibentang beras dibekal, 

   Bungkal berbebat berzakat kita;

Waktu petang berkayuh basikal, 

   Bertemu sahabat bertukar cerita.

Para peraih berjaja ke pekan,

   Emas juga molek berkarang;

Nelayan gigih memukat ikan,

   Kerang juga dicari orang.

Tikar sejadah kainnya kasa,

   Tasbih berupa seuntas rantai;

Nikmati juadah pelbagai rasa,

   Sambil disapa bayu di pantai.

Keris Lekir di balik langsir,

   Keluknya sudah diraksa warna;

Dulu kelikir batu dan pasir,

   Kini indah bergerai kontena.

Bertali arus bah digundah,

   Hujan bercurah hingga ke dini;

Sungai Lurus pantainya indah,

   Terpahat sejarah kami di sini.

Kain lipat kain berenda,

   Tona kala cantik bersemi;

Ini tempat lahir bonda,

   Di sini mula keturunan kami.

Sergam masjid limpahan cahaya,

     Damailah raga sujud sesaat;

Makalah wajib kita percaya,

     Kelak jua beroleh syafaat.

Di rimba masih suluk alami,

     Serba-serbi maujud halangan;

Agar cinta terus bersemi,

     Kepada nabi Rasul junjungan.

Mantera pendeta sampil perindu,

     Di rimba masih suluk alami;

Marilah kita mengubat rindu,

     Agar cinta terus bersemi.

Tumbuhan nadir di tanah ini,

   Tanah pamah jangan disia;

Maka ditakdir jadi begini,

   Ada hikmah ada rahsia.

Waktu sujud ustaz berkata,

   Doa dihadir ketika dini;

Setelah wujud menjadi nyata,

   Maka ditakdir jadi begini.

Pokok lada memanglah maujud,

   Memanglah maujud di tanah lata;

Daripada tiada kepada wujud,

   Setelah wujud menjadi nyata.

Ini timah dari Malaysia,

   Sedikit hanya tidaklah pelik;

Ada hikmah ada rahsia,

   Kita hamba-Nya DIA lah Khalik.

Ada satu dua cerita,

   Terselit lagu dialun bangsi;

Al-Khalik itu Maha Pencipta,

   Tanpa ragu dan juga sangsi.

Sudah mengkal buah rumia,

   Hidang tetamu dari Kijal;

Mencari bekal hidup di dunia,

   Sebelum bertemu berdepan ajal.

Jangan dijujut pokok melata,

   Luka jari berdarahnya jadi;

Maka wujud menjadi nyata,

   Redalah diri menuju abadi.

Ulam peria makan peria,

   Kenyang sudah ketawa berdekah;

Dilindung manusia nan taat setia,

   Sihat beribadah rezeki bersedekah.

Pasang pelita gelap gelita,

   Ada dua pelita di peran;

Maka kita disuruh meminta,

   Mari berdoa itulah jalan.

Huru-hara gegak gempita,

   Kisah siluman hilang budiman;

Maha Memelihara apa dicipta,

   Hanya berfirman untuk pedoman.

Gunung Tahan banyak kala,

   Kala dikata kehitam-hitaman;

Berkuasa Tuhan melaksana segala,

   Bukti nyata jadikan pedoman.

Rumah Api Tanjung Tuan,

   Pokok rumbia di paya lata;

DIA mencukupi segala keperluan,

   Hanya DIA tempat meminta.

Kelubi kelat jeruk si polan,

   Manislah ia sedap pun sua;

Jagalah solat juga amalan,

   Perintah DIA kita semua.

Konon alah ke permatang,

   Ada ditanam bunga-bungaan;

Jangan beralah dugaan datang,

   Pasti hadir perbaiki keadaan.

Kain kasa dalam cerana,

   Kurniaan taulan setia sanjungan;

Maha Perkasa asmaul husna,

   Yang kesembilan itu bilangan.

Ada kelkatu waktu semilir,

   Tepi gua malam berbulan;

Sabar itu perlu difikir,

   Tabah jua mencari jalan.

Pergi ke hutan itu rancangan,

   Hutan larangan bersarang lebah;

Cari kekuatan jadi dukungan,

   Ditimpa jangan membawa rebah.

Buat pengat pisang tua,

   Jadi manisan untuk sehari;

Perlu diingat wahai semua,

   Kepada Tuhan berserah diri.

Balang di peran ikan kelisa,

   Tiada sengat belaan semata;

Kurniaan dugaan dari nan Esa,

   Ukur semangat kemampuan kita.

Ikan betuk dalam air,

   Bawah pokok rendang redup;

Maha Pembentuk Ya Musawwir,

   Setiap takdir suratan hidup.

Molek tempel di kaki kain,

   Sebaris tanah corak setara;

Kaligrafi Tamil seni nan lain,

   Ini khazanah kaligrafi negara.

Tampuk manggis kembar siam,

   Molek tempel di kaki kain;

Lihat magis daku terdiam,

   Kaligrafi Tamil seni nan lain.

Tampuk manggis kembang empat,

   Satu buket bunga cengkih;

Molek manis dothi dilipat,

   Rahsia terselit tafsir berkalih.

Tampuk manggis kembar siam,

   Molek tempel di kaki kain;

Jumpa si manis janganlah diam,

   Takut tampil mata ke lain.

Tampuk manggis kembang empat,

   Satu buket bunga cengkih;

Molek manis bersongket lipat,

   Bunga diselit jangan dikalih.

Kucing beranak di balik pintu,

   Belakang pintu bawah peti;

Syukur anak dapat menantu,

   Yatim piatu elok pekerti.

Haram dikata berkali larang,

   Darab bahagi berdosa diri;

Jika kita zalimi orang,

   Apatah lagi diri sendiri.

Sebelum petang ke Tanjung Bidara,

   Cari arang lima sekati;

Khabar datang ditimbang tara,

   Balik pulang senanglah hati.

Tuah datang ke Tanjung Bidara,

  Ijuk seurat  siap bersukat

     Dapat arang lima sekati;

Khabar datang ditimbang tara,

  Memegang erat membuhul ikat     

    Segera pulang bungkamkan hati.

Tingkap papan berselak sendi,

  Selak bertongkat kayu suasa,

     Molek bertekal bagai dituntun;

Indah tampan diikat budi,

 Tinggi darjat kerana bahasa, 

    Geliga akal bijak berpantun.

Letak pelita atas para,

   Ambil sal atas peti;

Setiap kata ditimbang tara,

   Tidak sesal kemudian nanti.

Atas timbangan sa-mayam sarat,

   Emas pula dari Palembang;

Jadi tuntunan sampai akhirat,

   Lebat pahala saat ditimbang.

Emas merah bertimbang bungkal,

   Atas timbangan sa-mayam sarat;

Ilmu tercurah dibuat bekal,

   Jadi tuntunan sampai akhirat.

Balai bertingkap bersulur bayung,

   Kenaikan sultan sedang berangkat;

Bagai zamrud di mercu gunung,

   Seperti intan sudah terikat.

Terbang kelkatu keliling pelita,

   Tepi telaga di kaki takal;

Kerja itu ibadah kita,

   Sampai syurga menjadi bekal.

Air telaga air sumur,

   Isi penuh dalam bekas;

Moga-moga panjang umur,

   Biar sembuh lekas-lekas.

Rebusan air si daun manggis,

   Ambil secawan dibuat minum;

Nikmat mengalir itulah magis,

   Hati nan rawan mula tersenyum.

Daun manggis tujuh helai,

   Racik tanak di dapur kayu;

Hilang tangis bahagia membelai,

    Tulus kehendak doa dirayu.

Siaga ubat buat sapuan,

   Hilang bisa keliling pinggang;

Afiat berbebat hilang keruan,

   Esok lusa tegap berlenggang.

Terung pipit molek dilumat,

   Pinang muda dikisar sama;

Jika disepit duga kesumat, 

   Mendabik dada jangan berhuma.

Kunyit hidup dilumat-lumat,

   Bedak sejuk dicampur gaul;

Moga dilitup berkat selamat,

   Makbul dipujuk hajat berkaul.

Angkut-angkut buat sarang,

   Ambil sarangnya dibuat ubat;

Patuh ikut berpantang larang,

   Hilang sakitnya sihat berbebat.

Hilang nyawa badan musnah, 

   Baru ular telan mangsa;

Tenanglah jiwa hidup bertanah,

   Elok gelar citra wangsa.

Tunggu mangsa masuk jerat,

   Hilang nyawa badan musnah;

Esok lusa tidak melarat,

   Tenanglah jiwa hidup bertanah.

Ada ular susur akar,

   Tunggu mangsa masuk jerat;

Elak tular menjadi mekar,

   Esok lusa tidak melarat.

Susup lari masuk semak,

   Ada ular susur akar;

Didik diri singkirkan tamak,

  Elak tular menjadi mekar.

Burung puyuh terbang rendah,

   Susup lari masuk semak;

Walaupun kuyup berhujan gundah,

   Didiklah diri singkirkan tamak.

Durian dirasa berdusun-dusun,

   Koyan sekian kenyang sendawa; 

Berpangsa-pangsa molek tersusun,

   Kisah durian senandika jiwa.

Kenyang letih tupai pun pening, 

   Durian dirasa berdusun-dusun;

Isinya putih ada yang kuning,

   Berpangsa-pangsa molek tersusun.

Tupai mengendap ditebuk lari,

   Kenyang letih tupai pun pening;

Rasanya sedap menjilat jari,  

   Isinya putih ada yang kuning.

Pohon bertuah dilipur lara,

   Tupai mengendap ditebuk lari; 

Raja buah punya angkara,

    Rasanya sedap menjilat jari.

Dari bukit hingga ke baruh,

   Pohon bertuah dilipur lara;

Timbun berdikit harga ditaruh,

   Raja buah punya angkara.

Ada yang tinggi juga nan rendang,

   Dari bukit hingga ke baruh;

Gugurlah lagi peraih berdendang,

   Timbun berdikit  harga ditaruh.

Melaka Pindah ke Tanjung Ara,

   Arah bukan ke pekan Pilah;

Siaplah sudah si kerang sira,

   Jemput makan baca bismillah.

Tanah nanas jangan berlumpur, 

   Salah kira kelaknya sesak:

Kuali panas sudah di dapur,

   Kerang sira siap dimasak.

Sulam lerang bunga selasih,

   Kudup pecah lima kembangan;

Basuh kerang biar bersih,

   Siapkan rencah untuk hidangan.

Tumbuh liar pohon berangan,

   Lereng bukit di hutan Jelai;

Sambil bayar mula berangan,

   Apa menu hendak digulai.

Jangan kalih purnama mengambang,

   Pungguk merayu berselang-seli;

Dipilih-pilih cukup timbangan,

   Seluk saku  mampu dibeli.

Tukang pagar dengan tukul,

   Paku berderai jatuh di tangga;

Kerang segar ada di bakul,

   Dalam kedai Taman Tenaga.

Gesek rebab jangan ditandak,

   Lagu cerita kisah Temagi;

Maka sebab molek bertindak,

   Bukan kita siapa lagi.

Ambil ragi buat meramu,

   Jadi raksa menyalut bebat;

Tidaklah rugi mencari ilmu,

   Esok lusa menjadi hebat.

Ringgi-ringgi di pohon kayu,

   Taruk jerami ancak dipingit;

Betapa tinggi akal Melayu,

   Laksana bumi sampai ke langit.

Asam garam cuca mantera,

   Tabur merata atas bentala;

Tidaklah karam belayar bahtera,

   Setuju kata angguk kepala.

Cendawan titi tumbuh melata,

   Putih kilat tidak melampai; 

Elok teliti apa dikata,

   Ada niat hendak disampai.

Daki gunung Tahan,

     Jumpa pokok rumbia;

Dapat reda Tuhan,

    Pasti hidup bahagia.

Serbat kelapa muda,

     Elok kacau dulu;

Ilmu ada di minda,

    Kena amal selalu.

Semalu tepi perigi,

     Tumbuh pokok lada;

Gigih usaha lagi,

    Tambah ilmu di dada.

Ular atas permatang,

     Katak tidak selamat;

Pasti rezeki datang,

    Tidak salah alamat.

Alor molek berturap,

     Bikin boleh tahan;

Elok bergantung harap,

    Hanya kepada Tuhan.

Sampai hujung kota,

     Hujan turun lebat;

Manusia itu lata,

    Allah Maha Hebat.

Indah Pantai Kemasik,

      Cantik jadi lakaran;

Jika hati terusik,

    Sahut sebagai cabaran.

Ayam pura-pura,

     Konon sakit kaki;

Elok jangan berkira,

    Nanti mewah rezeki.

Sirap dalam gelas,

     Elok kurang gula;

Kerja biar ikhlas,

    Dapat banyak pahala.

Ibu masak mihun,

     Serbat kelapa muda;

Sudah 20 tahun,

    Masih rasa muda.

Jahit dengan cermat,

    Kebarung untuk tamu;

Baca sampai tamat,

    Dapat banyak ilmu.

Renda corak bira,

    Dara suka gelang;

Ayuh kita bicara,

    Simpan sebelum hilang.

Hikmat kain hitam,

    Renda corak bira; 

Baca sampai katam,

    Ayuh kita bicara.

Pandai baca rumi,

   Jawi boleh tahan;

Tujuh petala bumi,

   Terabdi rahsia Tuhan.

Semambu buat ubat,

   Lumur asam celagi;

Hujan turun lebat,

   Rezeki datang lagi.

Kukur tumbuh berjajar,

   Putih deret selari;

Berguru kepalang ajar,

   Nanti gigit jari.

Tepuk amai-amai,

   Lagu Kota Selangi; 

Busuk yang ramai,

   Daripada yang wangi.

Daki Bukit Pasir,

   Tengok mentari jelma; 

Bijak baca tafsir,

   Bahagia nanti menjelma.

Elok buluh diukir-ukir,

   Dilorek bunga raya;

Ada akal berfikir-fikir,

   Diguna jadi kaya.

Daki gunung Tahan,

     Jumpa pokok rumbia;

Dapat reda Tuhan,

    Pasti hidup bahagia.

Serbat kelapa muda,

     Elok kacau dulu;

Ilmu ada di minda,

    Kena amal selalu.

Semalu tepi perigi,

     Tumbuh pokok lada;

Gigih usaha lagi,

    Tambah ilmu di dada.

Ular atas permatang,

     Katak tidak selamat;

Pasti rezeki datang,

    Tidak salah alamat.

Alor molek berturap,

     Bikin boleh tahan;

Elok bergantung harap,

    Hanya kepada Tuhan.

Sampai hujung kota,

     Hujan turun lebat;

Manusia itu lata,

    Allah Maha Hebat.

Indah Pantai Kemasik,

      Cantik jadi lakaran;

Jika hati terusik,

    Sahut sebagai cabaran.

Ayam pura-pura,

     Konon sakit kaki;

Elok jangan berkira,

    Nanti mewah rezeki.

Sirap dalam gelas,

     Elok kurang gula;

Kerja biar ikhlas,

    Dapat banyak pahala.

Ibu masak mihun,

     Serbat kelapa muda;

Sudah 20 tahun,

    Masih rasa muda.

Jahit dengan cermat,

    Kebarung untuk tamu;

Baca sampai tamat,

    Dapat banyak ilmu.

Renda corak bira,

    Dara suka gelang;

Ayuh kita bicara,

    Simpan sebelum hilang.

Hikmat kain hitam,

    Renda corak bira; 

Baca sampai katam,

    Ayuh kita bicara.

Sekecil sudut dunia membaca,

   Itu cara buka jendela,

Hidup tamsilan atas neraca,

   Pelbagai ilmu merentas bentala.

Ada sebungkal si reja perca,

   Reja perca di atas peran;

Ilmu dibekal pelbagai cara,

   Malaysia membaca itu amalan.

Buah kepaya buah bidara,

    Untuk bentara buat santapan;

Anak saya anak saudara,

   Pemimpin negara masa hadapan.

Biji selasih barang selaksa,

    Yang selaksa jangan selerak; 

Tanda kasih cinta bahasa,

   Dekad Bahasa biar semarak.

Raut lidi barang selaksa,

   Secekak tara letak di peti;

Ada budi ada bahasa,

   Jati negara itulah bukti.

Kapal berkalih ke Tanjung Sedeli,

   Ketemu jaksa tepi muara,

Bahasa tak boleh dijual beli,

   Rosak bangsa punah negara.

Cari kayu buluh bengkawan,

   Di Pulau Ara seberang selat;

Bahasa Melayu bahasa kebangsaan,

   Identiti negara bangsa berdaulat.

Kalau kelkatu terbang ke dahan,

   Itu petanda hujan nak lebat;

Molek bersatu kita pertahan,

   Pantun ditanda khazanah hebat.

Pelita jua teman setia,

   Liuk lintuk api di sumbu;

Tak bersua sejuta rahsia,

   Elok dibentuk pantun beribu.

Harap terang bintang gemerlap,

   Pelita jua teman setia,

Pantun dikarang sebelum lelap,

   Terkendung juga berjuta rahsia.

Tanam cempedak di dalam dusun,

   Juak bertongkat si kayu langsat;

Mengenyang tidak kalau berpantun,

   Patah bertingkah menyambung adat.

Pokok kepayang si pokok sentul, 

  Tumbuh berbaris dipinggir kota;  

Kalau pembayang diguna betul,

   Bagai keris bertatah permata.

Atas peran dupa cendana,

  Ada sekerat kayu gaharu;

Elok sampiran alam diguna,

   Unsur tepat menjadi guru.

Pasang lapun anjur ke baruh,

   Ranting cengal ambur melata;

Dipeluk pantun bagai disuruh,

   Disuruh kenal kemudian bercinta.

Tanah paya sentiasa basah,

   Takkan senduduk tumbuh melata;

Tentulah saya berasa resah,

   Pantun dibentuk sesedap kata.

Tujuh dulang emas berlian,

   Dulang hantaran santun disambut;

Pantun didendang jadi nyanyian,   

   Karang dikarang sahut menyahut.

Pantun Dua Kerat: Dunia Dah Nak Kiamat.



Dondang dendang lagu lama,

   Ini hakikat harus terima.



Joget lambak tengah laman,

   Kita umat akhir zaman.



Pasar tamu di Sungai Ramal,

    Kaya ilmu miskin amal.



Dari Sekinchan pergi ke Ijuk,

   Amal ibadah kena tunjuk-tunjuk.



Dari Sekinchan beli sukun,

   Alah... konon-konon tekun.



Sampai Ijuk beli saji,   

   Buat baik untuk dipuji.



Ada perigi ada timba,

   Beri sedekah berlumba-lumba.



Dalam kuali buah berangan,

   Beri sedekah jadi saingan.



Ikan sepat ikan haruan,

    Ibu bapa lahirkan tuan.



Naik bot ke Sungai Kejar,

   Sebab kurang memberi ajar.



Banting padi buang jerami,

    Isteri sering ingkar suami.



Orang Melaka ramah-ramah,

    Ikut suka keluar rumah.



Ikan betuk ikan keli,

   Molek kembali kepada azali.



Ubi kentang pucuk tauhu,

   Serba serbi faham dan tahu.



Baju kurung baju sari,

    Kiamat hampir ke hujung jari.



Bukit-bukau tinggi-rendah,

    Cukup-cukup sudah-sudah.



Ada gayung dalam kolah,

    Buka minda sedar-sedarlah.



Orang meragau sampai ke subuh,

   Mula sekarang jangan bertangguh.

Anak ayam turun dua,

   Mati seekor tinggallah satu;

Jika berbalam melihat Esa,   

   Jiwa diketur menjadi batu.

Anak ayam turun empat,

   Mati seekor tinggal tiga;

Jika semayam tasawwur tarekat,

   Hidup tersungkur petaka berlaga.

Anak ayam turun lima,

   Mati seekor tinggal empat;

Biar disulam hidup beragama,

   Tidaklah berdengkur syariat makrifat.

Dari darat turun ke pantai,

   Mahu petik buah kemunting;

Niat hajat mengalung rantai,

   Sampai detik kami nak sunting.

Buah langsat kuning mencelah,

   Senduduk tidak berbunga lagi;

Bawa hajat jiran sebelah,

   Sudikah tidak menjalin janji.

Ada belacan ada lada, 

    Tambah ulam sedap lagi; 

Orang tua ngada-ngada, 

    Orang muda lebihlah lagi

Ini cempedak itu nangka, 

   Beza nangka panjang tangkainya; 

Pilih budak berbanding tua, 

   Orang tua panjang akalnya.

Kail ikan seekor dua, 

   Ketawa kambing mengembek-ngembek; 

Elok tua samalah tua, 

    Sama-sama mencincang gobek.

Jeriau serambi berkisi-kisi,

   Pasang tiang tegak sepuluh;

Elok ubi diam berisi,

   Jangan jadi gelagar buluh.

Kedidi sawah turun ke sawah,

   Kedidi pantai mengejar ombak;

Molek mewah ilmu berkawah,

    Biar sampai ke hujung tambak.

Terbang tinggi burung kedidi,

   Turun ke pantai berkawan-kawan;

Tidak berbagi akal dan budi,

   Pantun disampai para ilmuwan.

Angkut-angkut lebah kelulut,

   Buat sarang di balik tabir;

Kalau takut dicili mulut,

  Jangan bertebu di tepi bibir.

Angkut-angkut di tepi kali,

   Ambil lumpur dikepal-kepal; 

Kalau takut terkena cili,

   Jangan rajin menumbuk sambal.

Angkut-angkut hatinya remuk,

   Sarang dirobek si budak mentah;

Kalau takut digigit nyamuk,

   Jangan menoreh ke ladang getah.

Angkut-angkut ke ladang getah,

   Ada bawah daun keladi;

Kalau takut digigit lintah,

   Jangan ke sawah menanam padi.

Angkut-angkut ke hujung tambak,

   Ambil tanah ke bawah lantai;

Kalau takut dilambung ombak,

   Jangan berumah di tepi pantai.

Ikan kutambak enak dibakar,

   Kicap dan cili jadi pencecah;

Elak ditambak semangat berkobar,

   Jangan sekali dibiar pecah.

Ikan belawis elok diperap,

   Sedap dibakar bercecah kuah;

Hebat pewaris ilmu diserap,

   Semangat berkobar melimpah ruah.

Isinya kenyal si ikan belawis,

   Ikan kutambak isinya lembut;

Biar kental semangat pewaris,

   Segak dampak tidak serabut.

Ikan belawis ikan kutambak,

   Dijaja orang ke pasar basah;

Bitara pewaris wangi semerbak,

   Tajamlah parang jika diasah.

Ikan belawis ikan kutambak,

   Ikan laut dari Sabah;

Elok diwaris khazanah berlambak,

   Mampan bertaut mengelak rebah.

Ikan duri ikan tenggiri,

   Ada dijaja hujung pengkalan;

Muhasabah diri setiap hari,

   Tidak tersesat di hujung jalan.

Dalam peti cincin dinda,

   Tak tersisih kasih berahi;

Celiklah hati bukalah minda,

   Mengutip kasih cinta Ilahi.

Tepi rawa cendawan naik,

   Putih peri bagai mutiara;

Mendidik jiwa bersangka baik ,

   Redalah diri maafkan saudara.

Tumbuh mana pokok meranti,

   Daerah Lahad tumbuh sederap;

Hidup kelana ikhlaskan hati,

   Inilah jihad tempat berharap.

Ada satu tikar sejadah,

   Dibentang lata berkala-kala;

Kerja itu satu ibadah,

   Tempat kita himpun pahala.

Satu bahara emas diramu, 

   Tujuh gendala ufti kurnia;

Masyhur negara semarak ilmu,

   Di sini bercahaya Kota Buku Dunia.

Ambil dupa di atas alang,

   Cuca-cuca  kemenyan bara; 

Itu tanda nusa cemerlang,

   Hikmat membaca akal bitara.

Ada sepeku emas suasa,

   Sirat bersemu di dalam peti;

Membaca itu budaya bangsa,

  Di situ ilmu penyubur budi.

Reja perca belacu silang,

   Seribu satu benang bertemu;

Malaysia Membaca alang kepalang,

   Terbuka pintu pustaka ilmu.

Atas peran tebuan bersarang,

   Berandang dulu mancis dan dian;

Ini cabaran orang sekarang,

   Jahatnya dulu baiknya kemudian.

Perak gangsa serinya anggun,

   Elok menimbun biar berlaksa;

Nusa bangsa negara dibangun,

   Lestari tamadun hidup berbangsa.

Elok seperenggu busana genta,

    Perak gangsa serinya anggun;

Berganding bahu sesama kita,

   Nusa bangsa negara dibangun.

Cari bersulam labuci biru,

   Elok seperenggu busana genta;

Jangan tenggelam harapan baharu,

    Berganding bahu sesama kita.

Maka dipesan kebaya labuh,

   Cari bersulam labuci biru;

Selesai azan dan solat subuh,

   Jangan tenggelam harapan baharu.

Turun ke kota bertudung litup,

   Maka dipesan kebaya labuh;

Ke tanah lata teruskan hidup,

   Selesai azan dan solat subuh.

Petai jering pucuk kepaya,

   Susun sekata jangan ditutup;

Fajar hening tebar cahaya,

   Ke tanah lata teruskan hidup.

Daun kari pucuk kepaya,

   Petai jering diasing-asing,

Fajar hening tebar cahaya,

   Dinihari sudah menyinsing.

Sepasang  dua ditambah lagi,

   Tenda biru elok dipadan;

Panjatkan doa ketemu lagi,

   Mengubat rindu Ihya Ramadan.

Warna celupan dibaur sekata,

   Kasa peramu berbelak tidak; 

Tahun hadapan apakah cerita,

    Entah bertemu entahkan tidak.

Warkah bertanda coretan pena,

   Secarik perca bukti dilekat;

Kepada ayah bonda hadiah bermakna,

   Al-Fatihah dibaca semoga berkat.

Rampai sari hirisan pandan,

     Semerbak lata bau meriah;

Penghujung hari bulan Ramadan,

   Mari kita hulurkan hadiah.

Jikalau ada legundi pahit,

  Belanga baharu saya jerangkan;

Jikalau ada budi yang baik,

  Manjadi abu saya kenangkan.

Sebelum tutup si api pengat,

   Secubit letak sedikit garam,

Azimat ditiup pembakar semangat,

   Menjadi kental mendepa alam.

Kemas berlipat sutera dilampir,

    Belacu juga hajat disemat; 

Rezeki berkat semoga mampir,

   Tak kan pernah salah alamat.

Ada rawi  dalam burdah,

   Kisah sayu Andalusia;

Mewah rezeki tekun ibadah,

   Dirgahayu panjang usia.

Seni halus kurik kundi, 

   Ukir terap daun markisa;  

Mulus tulus menjunjung budi,

   Kurnia iktiraf mengenang jasa.

Tepis elak bidas bersungguh,

  Latih tubi pencak berlaga,

Elok elak jangan ditangguh,

   Tanda budi jasa diharga.

Anak bentara mulutnya asin,

   Dapat rusa berbadan sasa;

Santun bicara sebagai vaksin,

   Suntik rasa mengenang jasa,

Senyum terulas beremas padi,

   Berpetak-petak menguning luas;

Sopan teralas berlapik budi,

   Jangan kelak minta dibalas.

Hijau sasa kuning bersisa,

   Cepak terang daun legundi;

Biar rasa membalas jasa,

   Tempat orang mengalas budi.

Kalau bara berkayu arang,

   Bakar ramu sate berlidi;

Esok lusa dipandang orang

   Jangan jemu menabur budi.

Tebal kulit durian berduri,

   Manis pahit sedapnya lain;

Ulit-ulit ilmu dicari,

   Baik berjahit jadilah kain.

Kalau ketemu serumpun  bambu,

   Tolonglah raut menjadi lidi; 

Molek ilmu jika diramu,

   Buat rencah menabur budi.

Kalau arang jadi baraan,

   Setanggi dupa itulah kira;  

Tiada tara banding al-Quran,

   Mukjizat kubra memang bitara.

Sudah mesra dalam acuan,

    Halwa bersira gula Melaka; 

Elok suara lunak bacaan,

   Tiada bersera tajwid berteka.

Hutan batu di Kuala Lumpur,

   Malamnya indah berhias lampu;

Tambah satu di tolak campur,

   Sopan digundah adabnya tepu.

Pangsapuri mewah tingkat bertingkat,

    Setiap pintu lengkap berloceng;

Sebab lemah kurang muafakat,

    Jiran sekuku sukar dipancing.

Pelitup muka  berlapis tiga, 

   Pelbagai warna berbagai corak;

Sesama kita elak berlaga,

   Nanti merana menjadi porak.

Inti kelapa si kuih koci,

   Elok santan dibuat pengat;

Tabah dan sabar itulah kunci, 

   Harap saudara kuat semangat,

Garam cuka dan gula batu,

   Bahan ramu  asam paya;

Adab kita jiran sekuku,

   Bantu membantu ikut upaya.

Pisang kaki asam paya,

   Banyak berjual di kampung seberang;

Rugilah kaki mencari cahaya,

   Untungnya akal mendapat terang.

Jeruk lada dalam telap, 

   Satu balang jeruk kepaya;

Ketika berada di dalam gelap,

   Pasti diusaha mencari cahaya.

Kalau ketemu buluh bengkawan, 

   Rautlah sampai menjadi lidi; 

Kasih bertamu mencecah awan,

   Jasa disimpai terkandung budi.

Memang semalu tumbuh melata,

   Ada bunga jua berduri;

Sedih pilu tidak terkata,

   Siapa menjaga siapa mencari.

Kalau ada legundi pahit,

   Ambil garam dibuat jaram;

Elok berpada tinggi melangit,

   Muramnya kita mereka haram.

Ditumbuk hancur ditenyeh  lumat,

  Adat cili di dalam lesung;

Kulitnya lecur sakitlah amat,

   Walang lagi murung terusung.

Kalau jumpa buluh bengkawan,

   Raut-raut menjadi lidi;

Musuh bertimpa adu dilawan,

   Menjadi parut hancurkan budi.

Ada guli bergolek guli,

   Guli merah guli biru;

Jika buli menjadi lali,

   Mulutnya parah jiwa celaru.

Mutiara perang Pulau Penyegat,

     Elok-elok kalau menyelam;

Pantun dikarang menyuntik semangat,

     Jadi azimat mendepa alam.

Kalau selasih dicampur sirap,

     Tentulah manis di dalam cawan; 

Sudah tersisip ilmu diserap,

     Menjadi waris sebagai ilmuwan.

Tanam pandan di tepi pagar,

   Cili dan lada subur bertunas;

Kalau badan sihat dan segar,

   Akal dan fikir menjadi bernas.

Daun ijuk jangan dijemur,

   Jadi makanan si lembu jantan; 

Jernih sejuk air di sumur,

   Elok mandi segarlah badan.

Lecak di baruh lumpur bentala,

   Ada nagan lumur berlumur,

Jika keruh air di kuala,

  Mari bersiram air di sumur.

Hendak mandi tepi telaga,

   Hilang timba tinggallah tali,

Kalau keruh, keruh lah juga,

   Walau ditimba berkali-kali.

Benih petola pokok petola,

   Tumbuh juga pokok semalu;

Kalau keruh air di kuala,

   Ambil saja air di hulu.

Kalau kayu hendak ditarah,

   Ambil parang keratlah batang; 

Ilmu kalian semakin bertambah,

   Biar mapan mampan semakin matang.

Mawar jingga daisi putih,

   Buat hias dalam raga;

Harus juga rajin berlatih,

    Itulah kias ilmu berjaga.

Buah anggur buah epal,

   Dalam bakul ada bunga;

Tak kan gugur ilmu dikepal,

   Pepat dirangkul jiwa dan raga.

Main layang hujung kampung,

   Sangkut melayang ke pokok jati;

Perut kenyang makan jagung,

   Sudah kenyang suka hati.

Lagu joget lagu canggung,

  Buat nyanyi orang bertandak;

Jangan bawa rasmi jagung,    

   Makin berisi semakin tegak.

Sedap pengat bubuh jagung,

   Bubuh juga keledek masak;

Berani buat berani tanggung,   

   Jangan suka teragak-agak;

Tuai padi esok lusa,

  Harap nanti berguni beras;

Semai budi tabur jasa,

   Harap nanti Tuhan membalas.

Burung terkukur terbang rendah,

   Turun ke huma makan padi;

Mari bersyukur janganlah gundah,

   Sama-sama menanam budi.

Kelat keling baru masak,

   Tebang batang sampai ke pangkal;

Jangan jeling jangan diasak,

   Rugi datang kalau dah mengkal.

Tumbuh di tubir kelapa bali,

   Gugur buah patah pelepah;

Kering bibir ke telinga kuali,

   Penat cakap sampai ke sudah.

Ambil ragi diperap likat,

   Tapai mana juadah beradab;

Tak kan rugi kekalkan adat,

   Tak kan kedana banyakkan adab.

Di hujung ranting si kupu-kupu,

  Ada kumbang di batang tunggul;

Gempa sunting ilham si kipu,

   Molek bertempa hiasan sanggul.

Pinang muda melenggang pinggang,

   Penawar sakit menjadi sihat; 

Kalau mata menjeling pandang,

   Tundukkan muka elak kelibat.

Molek dijaram tembakau sirih,

   Tekap dekat luka di sendi;

Karang-karang lukapun pulih,

   Sarat berkat kasih dan budi.

Daun semambu secubit garam,

   Asam jawa jaram kepala;

Resah kalbu  berlabuh karam,

   Pujuklah jiwa atas jemala.

Sapu nila dengan cuka,

   Hilang pucat datang merah;

Tentu terpalit hatinya duka,     

   Luka tak hilang ditokok parah.

Dalam peti sutera sari,

   Sari hikmat jabat dipepat;

Pujuklah hati tenanglah mari,

   Pasti disemat hikmah berlipat.

Asah disuruh pisau dikilir,

   Sudah dikilir letak di para;

Kocak keruh air di hilir,

   Ubah haluan pergi muara.

Banyak orang menjual nangka,

   Kiri kanan di tubir jalan;

Elok sekarang berbaik sangka,

   Baik dikenan susah ditelan.

Nangka madu seulas dua,

  Jadi halwa ubat kempunan;

Ajak beradu lelaplah mata,

  Harap jua baik gerangan.

Musim silir di tanah Benta,

   Sebiji dua nangka dicari;

Kalau mengalir si air mata,

   Sapukan doa pujuklah diri.

Kalau ada terkasar kata,

  Jangan dendam datang berlaga,

Bermaaf-maafan sesama kita,

  Sama-sama masuk ke syurga.

Jeruk pala Pasar Chowrasta,

  Buah tangan sahabat handai;

Jangan dijala nista dan dusta,

  Biar berteman akal nan pandai.

Cendol ada di Lebuh Tamil,

  Santai-santai basahkan tekak;

Elok berpada jangan mengomel,

   Damai diintai elak bertekak.

Nasi beriani di Lebuh Chambel,

  Serbat Selasih si Ais Tingkap;

Lantang berani mulut membebel,

  Jangan sampai masuk lokap.

Banyak ikan berenang-renang;

   Tenang-tenang air di kolam;

Adab sopan molek berbenang,

   Kasih dan sayang semakin dalam.

Dalam kolam banyak rumpai, 

   Berenang-renang si talapiah;

Tabur jasa budi bersimpai,

   Akan dikenang sebagai hadiah.

Talapiah berenang-renang,

   Celah rumpai dalam kolam;

Jangan dikisah umpatan orang,

   Sehari dua hilang tenggelam.

Kalau perigi mencari timba,

   Sayang timba terputus tali;

Berdiam diri tahulah hamba,

   Si riuh melaba berkali-kali.

Hanya manikam mengenal jauhari,

   Tidak jauhari mencari manikam;

Yang pendiam mengenal diri,

    Si tin kosong kuat menikam.

Sutera belacu si kain sari,

   Dibeli suruh Datuk Paduka;

Hebat di mercu pulihara negeri,

   Dirgahayu seluruh rakyat Melaka.

Molek baka buah kemola,

   Subur di kebun tanah berlurah;

Istana Melaka kubina semula,

   Dalam pantun kulakar sejarah.

Bukit Taboh tanah pusaka,

   Bayu berpuput sampai ke paya;

Biar roboh Istana Melaka,

   Moga tak luput warisan budaya.

Cili dilumat campur kuini,

    Sambal merah belacan Melaka;

Berjuta keramat di tanah ini ,

   Kota sejarah negeri tercinta.

Tanah menganjung dipanggil tanjung,

   Ada dermaga kalau ke hilir;

Integriti dijunjung budi disanjung,

   Maka warga senyum terukir.

Sawahnya subur padi menjadi,

   Tuah rezeki orang di desa;

Jujur berbalut hemah pekerti,

   Rakyat senegeri aman sentosa.

Kanda bawa buah semangka,

    Kasih tanda bekalan suri;

Pujuk jiwa elok bersangka,

   Mari usaha mengubah diri.

Toleh-toleh sawang lelabah,

   Sawang ada atas kepala;

Tiada boleh diubah-ubah,

   Sikap punca kunci petaka.

Kalau kail umpannya lupa,

   Mata terjegil ikan tak nanti;

Waima Jibril datang menyapa,

   Kerana degil hitamlah hati.

Lemang sate kuih ketupat,

  Rendang ayam daging berkicap;

Saudara mara berhimpun pepat,

  Hulur salam maaf diucap.

Pelita panjut atas peran,

   Mari pasang malam raya;

Ceria bahagia salam lebaran,

   Zahir batin terhapus dosa.

Seri muka tepung talam,

   Dodol sira dalam nyiru;

Manis senyuman seluruh alam,

   Cantik bergaya berbaju baharu.

Pokok bidara di tepi paya,

   Ambil serai nak perap lempung;

Sanak saudara menyambut raya,

   Ramailah ramai pulang ke kampung.

Mari jemur atas nyiru,

   Siap dihiris si asam keping;

Putih mata jadi biru,

   Adik manis kuat menjeling.

Hijau kuning asam gelugur,

   Gugur ke tanah merata-rata;

Wahai "darling" jangan berdengkur,

   Biar nyenyak lelap bersama.

Asam gelugur si asam keping,

   Tambah rencah kuah laksa;

Rambut gugur lap tak kering,

   Kelemumur bersepah atas kepala.

Mana dia si gobek api,

   Biar menyala janganlah padam;

Kerana kasih kusunyi sepi,

   Rinduku alpa menaruh dendam.

Atas bukit ada meriam,

  Tentu ada gobek api;

Dongak ke langit fikir dalam-dalam,

   Kenapa masih sunyi dan sepi.

Kuis sapu debu setanggi,

   Debu jatuh dalam cupu;

Mewah rezeki ketemu lagi,

   Tapak memberkas jangan disapu.

Raut buluh menjadi lidi,

   Buat menyapu debu setanggi;

Terima kasih daun keladi,

   Ada rezeki berjumpa lagi.

Kalau ketemu buluh bengkawan,

   Rautlah sampai menjadi lidi;

Tersembunyi rahsia setiakawan,

   Di situ ada jasa dan budi.

Cenderawasih terbang ke hutan,

Penamat hikayat rakyat Kembayat;

Junjung kasih tanda ingatan,

Semoga berkat ke akhir hayat.

Kendi lama atas peran,

   Satu dua sudah berkarat;

Jika tak pandai baca al-Quran,

   Ghaib satu syafaat akhirat.

Tanjung Keling Tanjung Bidara,

   Tempat orang mandi Safar;

Jeling-jeling kita bicara,

   Banyak ragam orang tampar.

Gelombang ombak sampai ke pantai,

   Sampai ke pantai menjadi buih;

Kalau nak hidup mestilah pandai,

   Buatlah baik seboleh-boleh.

Anak haruan dengan induknya,

   Berenang dia ke perlimbahan;

Bergerak bulan siluman kakinya,

   Di situ rahsia ciptaan Tuhan.

Baru saja adik berkain, 

   Adik berkain malam Jumaat; 

Bukan saya pandai bermain, 

   Saya melangsung orang berhajat.

Malam ini malam Khamis, 

   Malam besok malam Jumaat; 

Di hari akhirat tidak menangis, 

   Hendak jumpa Nabi Muhammad.

Malam ini malam Jumaat, 

   Pasang dian di pangkal titi; 

Tepuk bantal panggil semangat, 

   Mahukah kita bersama mati?

Malam ini malam Jumaat, 

   Pasang lilin kepala titi; 

Tepuk bantal panggil semangat, 

   Semangat datang di dalam mimpi.

Malam ini malam Jumaat, 

   Pasang lilin depan pintu;

Kalaulah kita umat Muhammad, 

   Kena sembahyang lima waktu.

Malam ini malam Jumaat, 

   Malam esok malam Sabtu; 

Malam ini kita mengingat,   

   Jangan lupa bunga di pasu.

Malam ini malam Jumaat, 

   Malam esok malam Sabtu;   

Hendak jumpa Nabi Muhammad, 

   Hendak menghadap Tuhan yang satu.

Sulam seri pucuk paku,

   Silang pangkah rapat-rapat;

Ada peri ikat laku,

   Susun langkah biar dapat.

Tuan puteri mandi di taman, 

   Mari turun ke bulan Rejab; 

Pertama arif lagi budiman,

   Satu soal tidak dijawab.

Bulan Rejab bulan Syaaban, 

   Ular lidi memanjat daun; 

Hilang sekejap rasa sebulan, 

   Hilang sebulan rasa setahun.

Hari Rejab bulan Syaaban, 

   Rendam serai rimbun ke daun; 

Tinggal sekejap rasa sebulan, 

   Rasa bercerai seribu tahun.

Hari Rejab bulan Syaaban,  

   Tidak hari bertukar tahun; 

Jikalah sekejap rasa sebulan, 

   Tidakkah sehari rasa setahun.

Bolos usat melompat-lompat,

   Ke tengah laut menongkah badai;

Tidak sesat mencari tempat,

   Siput bertaut di batu pantai.

Buah belimbing dengan jerangau,

  Ubat regu sakit sendawa; 

Isteri sumbing suaminya sengau,

   Senyum selalu gelak ketawa.

Tanah serelung aur bertunas,

   Lalang bertepi jadi kelasah;

Elok dikenang tak lekang panas,

  Rugilah sepi dibiar basah.

Darilah Raib berperahu ke hutan, 

   Lumba pertama si nombor satu; 

Apa ditangis apa disukakan, 

   Hilanglah lama berganti baru.

Laju ajung terkikis-kikis, 

   Si ambang-ambang si bunga kayu; 

Nombor satu mister Inggeris, 

   Nombor dua cikgu Melayu.

Ombak Tsunami datang menyerbu, 

   Tiada kawalan tiada sempadan; 

Angka kematian beratus ribu, 

   Habis musnah punca kehidupan.

Bacaan api paras bahaya, 

   Melebihi angka lapan ratus; 

Tugas memadam jadi terpedaya, 

   Hutan dibakar terus menerus.

Dua ratus bilangan angka, 

   Banyaknya habis hingga seribu; 

Cintaku putus hilanglah muka, 

   Hendak menangis terasa malu.

Tiga ringgit angka lapan, 

   Sebulan tiga puluh hari; 

Kalau sama kita makan, 

   Kalau tidak sama kita cari.

Apalah guna daun kayu,

   Untuk tempat orang berteduh;

Apalah guna pantun Melayu,

   Untuk tempat mencari suluh.

Kalau kayu hendak ditarah,

   Keratlah cabang dengan daunnya;

Kalau ilmu hendak bertambah,

   Dekati orang dengan pantunnya.

Kalau orang melabuh pukat,

   Carilah pancang kayu berdaun;

Kalau kurang mengetahui adat,

   Carilah orang tahu berpantun.

Apa guna orang bertenun,

   Untuk membuat kain dan baju;

Apa guna orang berpantun,

   Untuk menimba berbagai ilmu.

Apa guna orang bertenun,

   Untuk membuat kain selerang;

Apa guna orang berpantun,

   Untuk mengisi mana yang kurang.

Apa guna orang bertenun,

   Untuk membuat kain pelekat;

Apa guna orang berpantun,

   Untuk mengkaji adat istiadat.

Apa guna orang bertenun,

   Untuk membuat pakaian nikah;

Apa guna orang berpantun,

    Untuk menyampaikan petuah amanah.

Apa guna orang bertenun,

   Untuk membuat kain cindai;

Apa guna orang berpantun,

   Untuk membaiki laku perangai.

Apa guna orang bertenun,

   Untuk membuat pakaian budak;

Apa guna orang berpantun,

   Untuk mengajar hukum dan syarak.

Apa guna orang bertenun,

   Untuk membuat kain dan baju;

Apa guna orang berpantun,

   Untuk mengangkat tuah Melayu.

Apa guna orang bertenun,

   Untuk membuat pakaian adat;

Apa guna orang berpantun,

   Untuk mengingat petuah amanat.

Kalau cik puan memotong baju, 

   Tambat denak di tengah jerami; 

Kalau abang kata begitu, 

   Sungguh enak hati kami.

Kalau cik puan memotong baju, 

   Tambat denak di tengah jerami; 

Kalau abang kata begitu, 

   Sungguh enak hati kami.

Ikan sembilang di dalam raga, 

   Ditiup dengan sampah jerami; 

Naik membilang anak tangga, 

   Turun selangkah jejak bumi.

Anak buaya hilir mudik, 

   Karam pipit bawah jerami; 

Dari paya Bukit Kelik, 

   Baru lepas malu kami.

Anak endu termami bulan, 

   Bawah bulan pagar jerami; 

Tuan rindu pandang bulan, 

   Bawah bulan ada kami.

Anak yu senangin bulan, 

   Bawah bulan pagar jerami; 

Kalau rindu pandang bulan, 

    Dalam bulan ada kami.

Burung enggang burung kelengking, 

   Tarik lepas bawah jerami; 

Kalau berderai air di tebing, 

   Barulah lepas malunya kami.

Cik tuan memotong baju, 

   Temak denak tengah jerami; 

Jika tuan cakap begitu, 

   Sangat benak hati kami.

Hari petang memburu rusa, 

   Jumpa rusa makan jerami; 

Tidak kupandang racun yang bisa, 

   Penawar ada di tangan kami.

Kajang tuan tali mengkuang, 

   Kajang saya bertali jerami; 

Janganlah tuan berhati bimbang, 

   Gunung dikejar takkan lari.

Kajang tuan tali mengkuang, 

   Kajang saya bertali jerami; 

Janganlah tuan berhati bimbang, 

   Gunung dikejar takkan lari.

Rusa batu disimpul pulih, 

   Bunga sena dalam jerami; 

Bagaimana tipu hendak boleh, 

   Cuba guna dalam nyanyi.

Sayang selasih ditumpah minyak, 

   Bunga jengkang dengan jerami; 

Terima kasih banyak-banyak, 

   Kerana sudi bersama kami.

Pergi seberang naik perahu, 

   Perahu berisi jerami padi; 

Cinta adik abang tak tahu, 

   Cinta adik sampai ke mati.

Hendak memagar memagar bangat, 

   Tumpang padi jerami tinggi; 

Hendak berkhabar khabarlah bangat, 

   Tumpang kami ada di sini.

Menggulai tauhu dengan jerami, 

   Sambal lada di lesung batu;

Tuan tak tahu hati kami, 

   Macam kaca terhempas ke batu.

Pucuk kangkung batang jerami, 

   Bunga padi di Tanah Daik; 

Sudah tak sanggup dengan kami, 

   Cari ganti tempat yang baik.

Bunga sena dalam jerami, 

   Putik kandis dalam dulang; 

Cuba guna dalam nyanyi, 

   Bawa nyanyi depan orang.

Kerbau balar makan jerami, 

   Anak telkin di atas tembok; 

Apa jua miskin kami, 

   Lagi miskin tidak berbapak.

Mengetam padi dalam jerami, 

   Angkut-angkut dalam almari; 

Kerana sudi akan kami, 

   Bila dijemput datang ke mari.

Kalau buat atap jerami, 

   Jangan lupa atap ijuk; 

Kalau langit nak timpa bumi, 

   Bolehkah ditahan dengan telunjuk.

Orang mengetam jerami segumpung,

   Jatuhnya renggam ke tanah rata; 

Kalau tak sabit gunung melindung, 

   Boleh kita bertentang mata.

Ketam padi jerami tinggi, 

   Ketam pula balik pulau; 

Kalau tiada kami di sini, 

   Siapa pula teman bergurau.

Putih jerami tanah lintar, 

   Lintar menanah tiga puluh; 

Tiga hari mayat terlantar, 

   Menanti kain bekas tubuh.

Apa diharap pada jerami, 

   Habis padi jerami dibuang; 

Apa diharap kepada kami, 

   Muka buruk budi kurang.

Burung kedasih sayup berbunyi,

   Sayup berbunyi terbang ke mana;

Hilang kasih tentulah sunyi,

  Bertambah sunyi dia ke sana.

Lagu raya orang nijam,

Keras melodi mesejnya rencam,

Dia punya goyang mak datuk semacam,

Bertubi-tubi netizen kecam.

Lagu raya karya lama,

Gemanya rapi menyentuh sukma,

Idea dicanai bukan cuma-cuma,

Sehingga kini semua terima.

Dengar lagu zaman kini,

Liriknya sarat itu dan ini,

Rentaknya celaru gitu gini,

Elok simpan dalam guni.

Lagu raya dulu-dulu,

Liriknya halus indah selalu,

Faham kita mendengar lagu,

Malar segar tak pernah jemu.

Lagu raya masa sekarang,

Macam-macam irama dikarang,

Tidak keruan lagu dikompang,

Tak semegah macam sesawang.

Lagu raya era dahulu,

Lunak segar diulang selalu,

Gemersik dilagu mengundang syahdu,

Menusuk jiwa sampai ke kalbu.

Lagu raya sudah kumandang,

Pelbagai rentak lagu didendang,

Sayu beralun gembira bergendang,

Itulah ragam lagu dihidang.

Kari kapitan ayam pongteh,

   Telur selada jadi hidangan;

Usaha tekal ditatih-tatih,

   Pasti dikenang sepanjang zaman.

Nasi ulam nasi kemuli,

   Dalam dulang pulut tekan,

Kita menyulam jasa dan budi,

    Mari sama kita kekalkan.

Bunga akasia merahnya pekat,

   Tumbuh beratur memberi laba;

Untuk manusia ada manfaat,

   Ucap syukur sebagai hamba.

Corak ceria hias lukisan,

   Warnanya pekat rona tak sia;

Terkandung rahsia ciptaan Tuhan,

   Ada manfaat untuk manusia.

Beli cangkir beli talam,

   Corak ceria hias lukisan;

Bergaris takdir mewarna alam,

   Terkandung rahsia ciptaan Tuhan.

Bawa batik hadiah berbingkis,

  Beli cangkir beli talam:

Molek cantik bagai dilukis,

   Bergaris takdir mewarna alam.

Dari Rengit ke Batu Kawan,

   Bawa batik hadiah berbingkis;

Apabila langit berteman awan,

   Molek cantik bagai dilukis.

Padi huma bukan di lembah,

   Subur lata di bukit darat;

Jamuan muhibbah diatur sudah,

  Jemputlah semua kita berpakat.

Jika diikat pisang sesikat,

   Pisang diikat disimpul ketat;

Jiran sepakat membawa berkat,

   Ikatan ukhuwah teguh terpahat.

Songket kebaya kain pelikat,

   Sopan santun bermanis muka; 

Pupuk budaya mengasah bakat,

   Mari berpantun bersendaloka.

Sopan santun rapi bersikat,

   Tampan jelita berseri muka;

Bertanding pantun mencungkil bakat,

   Lahirlah cinta warisan pusaka.

Asam pedas hamba hidangkan,

   Ikan pari jadi rencahnya;

Pahalanya deras buat bekalan,

   Amin berkati dapat reda-Nya.

Diambil orang perencah lauk,

   Asam pedas hamba hidangkan;

Ilmu bersarang dapat disauk,

   Pahalanya deras buat bekalan.

Asam celagi gugur ke tanah, 

   Diambil orang perencah lauk;

Pasti sudi beramah-tamah,

   Ilmu bersarang dapat disauk.

Dalam semak ada kebun,

  Dalam kebun ada bunga;

Dalam gerak ada pantun,

  Dalam pantun ada makna.

Yang ditunggu telahpun tiba,

Yang dinanti sudahpun menjelma,

Rezeki mewah berlumba-lumba,

Meraih ilmu bersama-sama.

Teratak mewah kondominium,

    Rumah biasa pangsapuri;

Cekap netizen era milenium,

   Cari maklumat hujung jari.

Buah masam jangan ditelan,

   Jika ditelan masamlah juga;

Kuat azam tekal amalan,

   Demi kesihatan badan terjaga.

Kerabu dijamu bercili api,

   Kuah dihidang si pucuk tauhu; 

Mandala ilmu kromologi terapi,

   Kuasai bidang kemudian tahu.

Pegaga air dilumat-lumat,

   Diulam juga bergulai lemak;

Seteguk air setitik nikmat,

   Minumlah jua ikut ijtimak.

Mawar berkuntum dicarik-carik,

   Elak terkaut duri berlaga;

Getar atom molekul geometrik,

   Taut bertaut hasil tenaga.

Buah nona masak di tangkai,

   Jolok manggis  dilihat-lihat;

Ikut warna maslahat dirungkai,

   Ini magis menjadi sihat.

Ini syair si burung balam, 

   Dikarang cantik dibuat kiat;

Tercipta air rahsia alam,

   Dari setitik berjuta manfaat.

Hikayat Mardan diperi sudah,

   Tersirat kisah masih berbaki; 

Sihat badan untuk ibadah,

   Elok sedekah mewahkan rezeki.

Tuai padi esok lusa,

  Harap nanti berguni beras;

Semai budi tabur jasa,

   Harap nanti Tuhan membalas.

Sini padi sana padi,

    Ada puyu di petak bendang;

Bertamu budi  santuni budi,

   Takkan layu tetap dikenang.

Burung terkukur terbang rendah,

   Turun ke huma makan padi;

Mari bersyukur janganlah gundah,

   Sama-sama menanam budi.

Ambil ragi diperap likat,

   Tapai mana juadah beradab;

Tak kan rugi kekalkan adat,

   Tak kan kedana banyakkan adab.

Tanah serelung aur bertunas,

   Lalang di tepi jadi kelasah;

Elok dikenang tak lekang panas,

  Rugilah sepi dibiar basah.

Kalau ketemu buluh bengkawan,

   Rautlah sampai menjadi lidi;

Erat mesra setia kawan,

   Di sini ada jasa dan budi.

Orang Melayu menanam padi,

   Orang lain ambil menjual;

Jika dirayu menanam budi,

    Niat dimain menjadi mual.

Air segelas sepinggan nasi,

   Hilang haus kenyanglah rasa;

Suci ikhlas ilmu dikongsi,

   Sungguh bagus membalas jasa.

Pilih-pilih buluh bengkawan,

   Salah ruas rosaklah buluh;

Sungguh bersungguh dalam berkawan,

   Kalau culas rugi berpeluh.

Buah kuini buah bacang,

   Ditumbuk orang dibuat sambal;

Ke sana sini berlintang pukang,

  Rezeki sedulang dapatlah bekal.

Bechah Salak Kuala Krai,

   Banyak tumbuh pokok rambai;

Elak-elak ketawa berderai,

   Kusut berlabuh tak terusai.

Paklekbang kampung di sungai,

   Di sini orang jaja serondeng;

Abang-abang jaga perangai,

   Tidaklah arang conteng ke dinding.

Sedap dengar lagu dikir,

   Tajuk lagu Segar Angin;

Elok tafsir berfikir-fikir,

  Hilang sendu kami teringin.

Riang-riang sudah berbunyi,

    Terang alam hari pun siang;

Rahsia terkendong alam sembunyi,

   Ilmu terendam dapat kukarang.

Sahut bersahut bunyi cengkerik,

   Itu tanda hari nak malam;

Sambut bersambut pantun dilarik,

   Pujuk adinda janganlah muram.

Pokok putat bunga putat,

  Sayang kembang hanya semalam;

Erat ketat cinta diikat,

    Sayang abang tidak tenggelam.

Merbah hutan terbang rendah,

   Dapat kumbang makan kumbang;

Abang pitam kasih berpindah,

   Cinta terhumban pulang ke mambang.

Labang sasa ikan betutu,

   Sedap rasa masak tempoyak;

Otai berbisa labanya ilmu,

   Otai berdosa egonya banyak.

Pokok keladi pokok melati,

   Tumbuh lagi di tepi rawa;

Tanamlah budi sampai ke mati,

   Tak lah rugi di hujung nyawa.

Ulam pegaga tumbuh seribu,

   Banyak payah laba dibawa,

Sampai ke syurga kasihnya ibu,

   Kasih ayah ke hujung nyawa.

Gulai lemak si ikan belacak,

   Makan bersama si dara sunti;

Yang sana segak yang sini kacak,

   Yang mana satu idaman hati.

Lumat secekak pucuk keledek,

   Jadi ubat bisul di dahi;

Siapa kakak siapa adik,

   Berbaik-baik jangan kelahi.

Dari Daik padi Malinja,

   Emping muda dibuat bekal;

Yang ini baik yang itu manja,

   Elok-elok janganlah nakal.

Malam hari pasang pelita,

   Datang angin tutuplah tingkap;

Macam murai leka bercerita,

   Rupanya bayan pandai bercakap.

Pokok pinang batangnya condong,

   Dipukul ribut di siang hari;

Kucing berenang tikus mendayung,

   Ikan di laut berdiam diri.

Ambil nira di hujung mayang,

   Tumpah setitik di atas daun;

Jangan marah cik abang sayang, 

   Adik bertatih mengarang pantun.

Membaca serapah berkumat kamit,

Jin dan korin menjadi suruhan,

Kenaikan pangkat urusan yang rumit,

Patuhi peraturan tiadalahtohmahan

Menatap langit indah membiru,

Sambil tangan berpimpin erat,

Meraikan pasangan pengantin baru,

Semoga berbahagiasampaiakhirat

Usah berbicara berjela-jela,

Terasa bosan dengar pun tak lalu,

Hati teruja bertemu semula,

Diskusi membantu sahabatyangperlu

Diledak letupan berkeping-kepingan,

Jiwa kental tak pernah goyah,

Berhati-hati sediakan cadangan,

Selaraskan fakta perkukuhkanhujah

Kalau ke kedai belilah ikan,

Untuk dimasak menjadi juadah,

Hati yang tulus dapat dirasakan,

Bersusah payahmembawahadiah

Apabila berkumpul banyaklah berkisah,

Setelah bertemu kunjung berkunjung,

Kejayaan bukan diukur dengan ijazah,

Keluhuran budi palingdisanjung

Setiap perkara harus diteliti,

Supaya keputusan tiada penyesalan,

Mengkagumi usaha tanpa henti,

Membina kemakmurantanpabantuan

Banyak perkara sering dikhuatiri,

Belum pun berlaku sudah tak keruan,

Mengukur baju dibadan sendiri,

Usah dipersalah jikatakberpadanan

Sungguh indah mentari bersinar,

Namun memancar sebentar cuma,

Kini bermesyuarat menerusi webinar,

Keputusan usahlahterbiarlama

Indah nian istana bunian,

Bergetar rasa memendam rindu,

Meskipun bersama dalam keramaian,

Gejolak dunia tersimpuldikalbu

Sekian lama hidup membujang,

Timbul persoalan ingin dikorek,

Berempati dengan derita yang panjang,

Semoga Ilahi anugerahiyangterbaik

Adat kehidupan mencari rezeki,

Asalkan halal mendapat keberkatan,

Amatlah bertuah masih memiliki,

Ibu bapa tua berilahperhatian

Di padang ragut kumpulan biri-biri,

Terhampar hijau enak dipandang,

Hargailah pertolongan yang diberi,

Usahlah berkira rezekikandatang

Bertemu teman mereda resah,

Cuba menerangi ruang yang suram,

Sekian lama telah terpisah,

Budi yang lama takpernahterpadam

Setiap orang inginkan kekayaan,

Kekayaan disebar dengan berinfaq,

Bila dikhabar cerita kejayaan,

Biar tawadhukjanganlahriak

Berhati-hati mengintai napoh,

Kalaulah dapat jadikan hidangan,

Meninjau tugas sampai di Ipoh,

Keperluan pelangganjadikeutamaan

Sangatlah indah desa yang permai,

Bersama teman di pinggir kali,

Betapa bahagia hidup yang damai,

Bersama meraikanHariDeepavali

Tokoh lama memang dikenali,

Di gelanggang rakyat sering berbicara,

Segala kepincangan sentiasa dipeduli,

Perjuangan membaradidalamjiwa

Terus perkukuhkan tali ikatan,

Dengan berasas sumpah setia,

Apabila jodoh sudah disuratkan,

Puluhan tahunbertemujua

Banyak misteri di dalam peti,

Hendak dibuka rasa terhalang,

Percaturan politik sukar dimengerti,

Nilai keluhuran seakanmenghilang

Usah menjadi resmi dedalu,

Sudahlah menumpang akibatnya merana,

Drama Melayu ditonton selalu,

Banyak pengajarandapatdijana

Banyak juadah di pekan Manjung,

Ikan merah dimasak cuka,

Pejuang universiti terus disanjung,

Berhutang sejarahkepadamereka

Terbang laju menangkap mangsa,

Mangsa terleka tidak menoleh,

Usahlah rakus tunggulah masa,

Hormati rakyat yangtelahmemilih

Mencari makna dalam al-Qur`an,

Ada penyelesaian yang perlu digali,

Bersatu hati tegakkan kebenaran,

Kehancuran kemanusiaan dipulih kembali

Terus berusaha sedaya upaya,

Habis dirempuh segala hambatan,

Berbudi bahasa akhlak mulia,

Meskipun tiada jadi sebutan

Warga rimba sedang bernestapa,

Kerana kehilangan tak lagi bertemu,

Bersopan santun pada ibu bapa,

Kerana mereka sumber syurgamu

Banyak cerita hidup berputaran,

Cerita berlainan berbeza masa,

Berhati-hati dalam pelaburan,

Kepalsuan sentiasa menanti mangsa

Biarpun berduri tetap diredah,

Latihan lasak bina ketahanan,

Selagi berdaya teruslah beriadah,

Tingkatkan semangat hilang kemalasan

Kasihan melihat orang melatah,

Sering menjadi bahan usikan,

Undang-undang negara usah dibantah,

Bayar sajalah kompaun ditetapkan

A`Ungu di pinggir sawah,

Kenangan manis yang masih segar,

Inap desa terasa mewah,

Saling berbudi teruslah mekar.

Sungai Besar sudah ternama,

Mari kunjungi beramai- ramai,

Sawahnya menghijau terbentang saujana,

Desa nyaman indah dan permai.

Berekreasi lagi di dalam gua,

Hawanya dingin nyaman sekali,

Sekian lama tidak bersua,

Bila bersua teringat kembali.

Suasana tenang terasa nyaman,

Mentari bersinar terang benderang,

Belajar daripada orang berpengalaman,

Ilmu dikongsi tidak kan berkurang.

Rakan sakit gembira dilawat,

Suasana suram menjadi ceria,

Kajian perbandingan wajar dibuat,

Pelajari pengalaman institusi berjaya.

Menunggang laju walau di selekoh,

Berlaku kemalangan seperti diduga,

Yang kuat semakin angkuh,

Terus membunuh insan tak berdaya

Tidak bersyukur dengan kurnia,

Kepintaran diguna laksana kejahatan,

Meskipun dikecam seluruh dunia,

Angkuhnya tebal berhati syaitan

Melintas jalan sikura-kura,

Selalu menoleh kanan dan kiri,

Kezaliman Zionis semakin membara,

Nilai kemanusiaan tidak dihargai

Lagu lama menjadi hiburan,

Liriknya tajam menikam berbisa,

Terima kasih setingginya atas kehadiran,

Bicara buku insan biasa

Tikar ditenun dari jerami,

Berwarna warni penuh keindahan,

Betapa derita sedang dialami,

Kita mampu hanya mendoakan

Banyak tumbuh pohon angsana,

Lebat berbunga gugur di batas,

Pertolongan diberi sungguh bermakna,

Budi luhur tidak terbalas

Pembesar datang duduk bersila,

Hairan pula menjadi polemik,

Bantulah peniaga bangkit semula,

Setelah derita semasa pandemik

Sering dibersihkan daripada berjelaga,

Tidaklah sering kita terbersin,

Keselamatan anak perlu dijaga,

Hatta depan mata terus berprihatin

Meletus terang bebunga api,

Sebagai tanda merai kemenangan,

Tugas di koperasi digalas rapi,

Sentiasa berfikir bagaimana memajukan

Habis berfikir berasa hairan,

Mudah terpengaruh digula-gula,

Tidak sanggup melihat kehancuran,

Kemanusiaan hilang kezaliman menggila

Mulakan sarapan dengan kurma,

Sunnah Nabi kita amalkan,

Sesekali berhimpun sahabat lama,

Hati terhibur hilang kedukaan

Dimana-mana mangsa mengerang,

Pertempuran berlaku sekian lama,

Melihat kanak-kanak terjebak perang,

Bilakah keamanan dapat menjelma

Peristiwa pilu berhati rawan,

Telah berlalu masih berbekas,

Tindakan Zionis amat keterlaluan,

Tragedi kemanusiaan di luar batas

Mulakan hari dengan manisan,

Madu asli di hutan Johol,

Kunjungan kasih sungguh berkesan,

Empati mendalam tindakan menyusul

Menziarah sahabat di Hospital Seremban,

Kemalangan berlaku tanpa disedari,

Sungguh kagum jiwa berkorban,

Kepentingan sendiri tidak dipeduli

Berlaku dimana-mana tabiat membuli,

Disemua peringkat perlu menghalang,

Protokol peperangan tidak dipeduli,

Kewarasan kemanusiaan sudah pun hilang

Hiruk pikuk tidak keruan,

Orang mengamuk sekian lama,

Kezaliman Zionis sungguh keterlaluan,

Sampai masanya pembalasan diterima

Kecil-kecil bermain guli,

Mesti menang tak mahu malu,

Rakan seperjuangan berhimpun kembali,

Mengimbau kenangan puluhan tahun lalu

Dimasak kari ikan tenggiri,

Ulam-ulaman menambah selera,

Bila dah berusia sedarlah diri,

Seorang negarawan utamakan negara

Bertemu orang mengucapkan salam,

Khabar kehidupan sering ditanya,

Pejuang parti bernama Islam,

Memfitnah berlucah apa ertinya

Menempuh jalan diawal pagi,

Udara dingin sangatlah nyaman,

Pemimpin lakukan tingkah merugi,

Terus dicerca zaman berzaman

Pikul bersama menjadi ringan,

Usah biarkan beban bertambah,

Kalaulah hanya menadah tangan,

Bagaimana kehidupan meningkat berubah

Ikan melompat di air yang hangat,

Cuaca berubah tidak diduga,

Membanting tulang mengalir keringat,

Mencari rezeki hidup yang mulia

Disana sini dilanda bah,

Dari Asia ke rantau Balkan,

Sifat manusia sukar berubah,

Meskipun perubahan untuk kebaikan

Pilihanraya kecil di kawasan Pulai,

Pengundi berbaris disiplin dijaga,

Warga emas golongan bernilai,

Pengalaman kebijaksanaannya sangat berharga

Sungai berliku airnya jernih,

Sangat bermanfaat untuk kehidupan,

Biar pun didengar terasa pedih,

Untuk kebaikan jadikanlah panduan

Enak rasanya ketupat palas,

Tentunya dimakan bersama rendang,

Hati yang bersih sentiasa ikhlas,

Turut terpancar wajah yang tenang

Laungan azan memecah sunyi,

Gerakkan umat untuk bersembahyang,

Idea yang baik mari dirai,

Semoga perniagaan terus berkembang

Sungguh tenang suasana desa,

Sawah padi luas terbentang,

Organisasi sendiri perlulah diperkasa,

Suburkan kembali jiwa yang kontang

Dari hulu singgah di tanjung,

Ramai orang sedang menanti,

Jasa pelopor terus disanjung,

Amal soleh segala bakti

Angin berhembus diwaktu malam,

Bunyi berdesir menambat rindu,

Usaha bersama cerahi kelam,

Upaya berfikir usahlah dibelenggu

Apabila berkelakuan biarlah cerdik,

Tidaklah nanti dipandang hina,

Dalam percakapan janganlah mengherdik,

Terencat didikan yang sedang dibina

Dijadikan perumpamaan semut kerengga,

Modal politik pemimpin parti,

Lebih berkompromi dalam rumahtangga,

Hidup berbahagia sampai ke mati

Menuruni perbukitan memandu perlahan,

Sempat juga tangan melambai,

Meskipun segalanya ditakdir Tuhan,

Menjaga kesihatan usah diabai

Tidak dibersihkan penuh berjelaga,

Rumah yang sepi seperti mati,

Gelaran Yang Berhormat harus dijaga,

Akhlak peribadi sentiasa diperhati

Kata tersirat penuh simpulan,

Hendak memahami tidaklah mudah,

Meskipun Parlimen ada kekebalan,

Janganlah seenaknya jatuhkan maruah

Bulan mengambang menerangi kelam,

Sambil merenung masa hadapan,

Setelah berusaha siang dan malam,

Buku ditulis menjadi tatapan

Menunggang kuda dan mahir memanah,

Sukan sunnah ramai berminat,

Tidakkah malu terus memfitnah,

Hina di dunia hina di akhirat

Teratur ditanam kanan dan kiri,

Pemandangan indah kampung halaman,

Usia meningkat sentiasa disedari,

Tingkatkan amal membina kemuliaan

Bunga mawar berwarna merah,

Kembang pagi di dalam taman,

Banyak bersabar menahan marah,

Ubahlah diri menuju keredhaan

Pohon nyiur melambai-lambai,

Pantai memutih arah Utara,

Hari Malaysia usah diabai,

Jiwa bernegara sehati sejiwa

Perniagaan yang jujur tidak kan rugi,

Keharmonian lestari seluruh warga,

Sampai masa melepaskannya pergi,

Hidup bersama dalam rumahtangga

Bertahun mencuba berbadan kurus,

Makanan lazat tidak tertahan,

Biar pun susah hendak diurus,

Tetap digalas dengan kesungguhan

Mencari rezeki siikan keli,

Pancing dipasang dengan ladung,

Sejarah lama dibongkar kembali,

Menggali kebenaran yang terselindung

Tempat berkelah di Batang Kali,

Menikmati keindahan sirama-rama,

Makanan tempatan enak sekali,

Kelazatannya harus dikongsi bersama

Merah ranum buah rambutan,

Enak rasanya dimakan sebutir,

Bertutur kasar jadi ikutan,

Harapan di hati semakin khuatir

Bunga mawar merah berseri,

Harumannya pula menenang jiwa,

Berbudi bahasa indah pekerti,

Hasil didikan seawal usia

Pilihanraya berlangsung sudah selesai,

Pemimpin terpilih bergerak cergas,

Laksanakan amanah sehingga usai,

Meskipun berat perlulah digalas

Dedaun merunduk ditimpa hujan,

Hujan menyirami tanah yang gersang,

Fitnah dan nista menjadi hujahan,

Susila berpolitik tidak merangsang

Makan ditangan burung merpati,

Hati budiman sudah terpahat,

Hasil penulisan dari hati,

Dijadikan panduan semoga selamat

Sering menerima kiriman salam,

Tidak berkesempatan semua berkumpul,

Mesyuarah berterusan hingga ke malam,

Mencari penyelesaian masalah bersimpul

Seharian mencari ikan pelaga,

Sungai tercemar pupuslah ikan,

Cabaran mendatang lebih menduga,

Perancangan strategik perlu digariskan

Kala berbicara biarlah cermat,

Jangan sampai melukakan hati,

Perbezaan pendapat adalah rahmat,

Penting sekali hormat menghormati

Keindahan pelbagai di bumi Sabah,

Gunung Kinabalu tegak berdiri,

Penghormatan dahulu tidak berubah,

Tandanya diingati kebaikan yang diberi

Beriadah hingga berkeringat di dahi,

Setelah berhenti nikmati juadah,

Permintaan cucu harus dipenuhi,

Pengalaman berkelah di pantai indah

Biar berhalangan tetap dipenuhi,

Orang mengundang tanda ingatan,

Tata kelola pengurusan perlu dipatuhi,

Agar kejayaan menjadi tawaran

Terbang riang sirama-rama,

Mencari bunga di pinggir hutan,

Kemerdekaan ke-66 dirai bersama,

Mari pertahankan maruah dan kedaulatan

Jarum halus di atas hamparan,

Tak kan ditemui sampai ketua,

Perbicaraan telus mencari kebenaran,

Memberi keadilan kepada yang didakwa

Di Tepian Bangi tempat bertemu,

Juadah terhidang banyak pilihan,

Telah diajar melayani tetamu,

Penuh tertib dengan kesantunan

Diwaktu pagi pergi beriadah,

Mengeluarkan peluh berjalan kaki,

Mantapkan tekad takdir diredah,

Laksana amanah itu yang hakiki

Kabus pagi penglihatan  pun kelam,

Terus memandu ke Wakaf Tapai,

Setelah dibahas dengan mendalam,

Rangka strategi resolusi tercapai

Perlu diusahakan suasana mawaddah,

Masyarakat kukuh berlandaskan taawun,

Menganjak paradigma tidaklah mudah,

Memecah kebiasaan bertahun-tahun

Mengatur langkah di atas papan,

Rumah tradisi tinggalan pusaka,

Teknologi asing sudah terkehadapan,

Rebutlah peluang manfaat yang terbuka

Badai melanda di tengah segara,

Bahtera dikendali nakhoda berkemahiran,

Janganlah diheret keharmonian negara,

Nanti tersungkur ke lembah kehancuran

Tasik tenang kian berkocak,

Ikan menyambar mangsa yang datang,

Bersamalah wujudkan ekonomi yang rancak,

Usaha yang membina usah ditentang

Menangkap ikan di air tohor,

Tidaklah banyak tangkapan lumayan,

Bersama sahabat pulang ke Johor,

Banyak bercerita himbauan kenangan

Pesakit lutut jalan perlahan,

Berhati-hati menjaga kaki,

Menjatuhkan pemimpin tidak berkesudahan,

Apabila hati penuh hasad dan dengki

Membakar sate gunakan arang,

Harumnya aura kayu kayan,

Tidaklah mudah pengaruhi orang,

Persoalan yang datang perlu dilayan

Terbang perlahan di ruang angkasa,

Awan ditempuh putih berseri,

Pilihanraya selesai menyerahkan kuasa,

Mencari jalan majukan negeri

Sepotong tembikai membuka selera,

Amalan baik untuk kesihatan,

Tidak hormati budaya semakin ketara,

Sensiviti agama dan raja tidak dihiraukan

Peluang yang ada usah dipersia,

Kesempatan yang datang tidak berulang,

Sukar difahami hati manusia,

Perkara baik pun hendak dihalang

Kalau berjanji berhati-hati,

Bimbang tak mampu untuk dikota,

Berbuatlah baik sampai kemati,

Tidaklah nanti kita dinista

Mulakan perjalanan dengan Bismillah,

Menziarahi keluarga lama tak jumpa,

Janganlah sampai berpecah belah,

Ikatan silaturrahim usah dilupa

Burung berkicau meriahnya pagi,

Awan berarak angin bertiup,

Elakkan bertindak datangkan merugi,

Kesejahteraan masyarakat boleh menguncup

Sambil berfikir memegang gelas,

Enak menghirup teh halia,

Mandat rakyat sudah pun jelas,

Tunaikan amanah sepenuh jiwa

Enjin memanas sehingga berwap,

Segera berhenti di pinggir jalan,

Keluar mengundi menunai tanggungjawab,

Pilih pemimpin lebih berkebolehan

Tanpa pesanan jadi kelekaan,

Sudah terantuk salah menyalah,

Sindir menyindir jadi kebiasaan,

Perancangan pengurusan tidak terserlah

Menumbuk padi menggunakan lesung,

Lesung kayu di tepi pagar,

Kempen yang sengit sedang berlangsung,

Adab dan santun terus dilanggar

Hujan lebat di waktu petang,

Bumi basah tanah berlecak,

Perancangan baik janganlah ditentang,

Masa depan generasi usah diinjak

Suara merdu lagu yang lama,

Dinikmati pendengar generasi baru,

Pidato pemimpin sungguh mempesona,

Mencerahkan isu hilangkan keliru

Perjalanan pagi menenang fikiran,

Pantai Morib menjadi destinasi,

Kempen pilihanraya banyak dijanjikan,

Pertahan keyakinan jangan dimungkiri

Lebah terbang ke pohon bunga,

Menghisap madu terus kehidupan,

Melihat kehebatan mulut ternganga,

Sedari kehebatan kekuasaan Tuhan

Harum aroma nangka yang masak,

Boleh tandingi cempedak yang ranum,

Pengantin di pelamin terus diasak,

Diusik teman sentiasa tersenyum

Puas menanti tibanya keindahan,

Keindahan pagi menghilangkan perit,

Rasa kegembiraan penuh kesyukuran,

Buku diusahakan telah pun terbit

Buah cempedak buah nangka,

Dusun di Pahang menjadi tumpuan,

Perniagaan terbuka boleh diteroka,

Soal modal bukan lagi halangan

Langit mendung isyarat duka,

Gerimis menitis ditengahari,

Pemergian sahabat ke alam baqa,

Amal solehnya pasti mengiringi

Melayani cucu bermain gelongsor,

Sambil berpegang kepada tali,

Menziarahi sahabat yang sedang uzur,

Terus doakan kesembuhannya kembali

Bulan Julai sudah di penghujung,

Perlu dinilai apa yang dicapai,

Kedaulatan negara bersama dijunjung,

Perkukuh keharmonian perlu digapai

Berinsut-insut di jalan raya,

Telah dimengerti diwaktu puncak,

Kepimpinan tulin membawa cahaya,

Jangan diganggu kemajuan yang rancak

Bunga mekar di tepi laman,

Rama-rama menari dengan gembira,

Kesungguhan tekad dengan pengalaman,

Jadi ramuan ke puncak jaya

Terkenang kampung hati terguris,

Diceroboh orang atas pembangunan,

Biar pun hati terus menangis,

Kehidupan panjang perlu diteruskan

Disirami hujan sehingga basah,

Unggun api mencari hangat,

Pemimpin sejati sentiasa gelisah,

Sedari kesukaran kehidupan rakyat

Di hari kebesaran menerima kurnia,

Kurnia disanjung sebagai penghormatan,

Tiada pemimpin sempurna sepenuhnya,

Kekhilafannya perlulah kita perbetulkan

Buah kelapa di atas para,

Santannya pekat dibuat pengat,

Kata nista semakin membara,

Semakin diperingat semakin hangat

Istana DiRaja di Seri Menanti,

Tidak jauh dari Pekan Nyalas,

Tahun baru tiba tanpa dinanti,

Agenda perpaduan bersama digalas

Sekarang kilogram dahulu kati,

Mengira berat alat timbangan,

Apabila berbicara sesuka hati,

Terimalah akibat sistem perundangan

Bersarapan pagi juadah semalam,

Tiada teman hanya bersendirian,

Meskipun ekonomi kelihatan suram,

Bersama berusaha mencari penyelesaian

Langit mendung awan berarak,

Angin berhembus pohon meliuk,

Sudah bermula kempen bersemarak,

Kawal emosi dihiruk pikuk

Berderetan di pantai pohon kelapa,

Enaknya kelapa muda elok berbahagi,

Namanya hebat isinya tak seberapa,

Pertama kali pergi tiada datang lagi

Harum semerbak sibunga mawar,

Kembang mekar di tepi buaian,

Kedamaian tiada tawar menawar,

Hidup bernegara dengan kepelbagaian

Kapal belayar meredah ombak,

Ombak memecah buih memutih,

Budaya menghormati biarlah merebak,

Kehidupan harmoni segera dipulih

Dipohon rendang menumpang dedalu,

Kuat melekat melilit akar,

Menilai pencapaian tahun yang lalu,

Tahun mendatang lebih mencabar

Unggas terbang bersiulan girang,

Harum taman wanginya tersebar,

Perbincangan tulus berterus terang,

Segala kesilapan jadikan iktibar

Jalan berliku di lereng bukit,

Sesekali terasa seram di hati,

Peristiwa silam jangan diungkit,

Tenangkan jiwa sebelum mati

Terasa sesak berjalan di kota,

Duduk di bangku melepas lelah,

Perangai politikus suka berdusta,

Tanpa malu dan rasa bersalah

Jiran sebelah menegur sapa,

Baru berpindah seorang diri,

Tanggungjawab digalas jangan dialpa,

Pasti hilang kepercayaan diberi

Roti canai diwaktu pagi,

Kopi tarik turut dihidang,

Usah lakukan aktiviti merugi,

Ibarat tersesat di tengah bendang

Menambah rasa dengan halia,

Elok sekali untuk kesihatan,

Menziarahi yang uzur amalan mulia,

Hati terhibur pun suatu rawatan

Menonton wayang bersama teman,

Menghibur hati sedang berduka,

Hiasan bunga indahkan halaman,

Wangi dan harum menyerikan muka

Buah bidara bergayut di dahan,

Daunnya diambil banyak khasiat,

Hidup berbudi begitulah ajaran,

Mendidik hati hindari hasad

Burung terbang riang bernyanyi,

Cuaca indah berawan nipis,

Temui sahabat hilangkan sunyi,

Usah bersendirian nanti kan menangis

Lemak nangka dibubuh lada, 

Lebih enak berasa pedas,

Banyakkan membaca jadikan agenda,

Agar pemikiran cergas dan cerdas

Tempat pelancongan di dalam gua,

Cahaya indah berwarna warni,

Biar pun jauh diredah jua,

Ikatan persaudaraan terus diharmoni

Ramai sahabat di Kampung Rokan,

Tidaklah jauh hanya di seberang,

Amalan berkorban melepaskan pemilikan,

Dapat dirasai kesusahan orang

Melepas lelah seketika di hentian,

Mencari sandaran luruskan kaki,

Eidul Adha penuh pengertian,

Pengorbanan melepaskan yang dimiliki

Bola ditendang ke pintu gawang,

Ditampan pantas pemain handalan,

Hari Arafah kelebihannya terbentang,

Dimanfaatkan ummah pohon keredhaan

Ombak memecah pantai berubah,

Angin monsun sudah berhenti,

Pemimpin lama perlu bertabah,

Mendidik yang baharu sepenuh hati

Mengayuh basikal sebagai riadah,

Keringat mengalir seluruh badan,

Berbahas matang dewan meriah,

Rakyat perhati gelagat kelakuan

Mari berdendang lagu yang lama, 

Supaya lestari karya gubahan,

Perlu bersinergi pemerintah ulama,

Negara makmur peroleh keberkahan

Sungguh manis sibuah dokong,

Tumbuh merata dibanyak negeri,

Aktiviti sekolah perlu disokong,

Demi kepentingan anak sendiri

Jangan ada yang berasa tersisih,

Berikan layanan dengan batasan,

Anak dan cucu pengikat kasih,

Keperibadian terbentuk dengan teladan

Saling berinteraksi tak kira pangkat,

Walaupun mesra hormat tak hilang,

Sistem kerja terus dipertingkat,

Berbudi bahasa institusi cemerlang

Rambutnya berombak ikal mayang,

Turun bersiram di pinggir kali,

Apabila hilang kasih dan sayang,

Rasa hormat tidaklah dipeduli

Pagi yang redup terasa dingin,

Suasana sepi hati pun pilu,

Dalam hidup banyak yang diingin,

Harus dikenal pasti perlu didahulu

Sehari dicipta pantun serangkap,

Lalu disimpan untuk rujukan,

Apabila diamanahkan segeralah mendakap,

Tetapkan jadual sasaran disempurnakan

Embun turun dipagi sunyi,

Sirami alam dalam kesepian,

Undangan walimah wajib dipenuhi,

Iringi doa semoga peroleh keberkatan

Minuman segar air delima,

Utamakan kesihatan diusia begini,

Pemberian ikhlas harus diterima,

Persahabatan diperkukuh kejiranan harmoni

Kisah lalu boleh dikenang,

Jadikan pengajaran untuk masa depan,

Meski dinista dihadapi tenang,

Segala tohmahan mudah dipatahkan

Lemak manis kuih pelita,

Banyak dijual dibulan Ramadhan,

Penulisan buku merakam cerita,

Semua yang terlibat perlu disertakan

Lemak manis kuih pelita,

Banyak dijual dibulan Ramadhan,

Penulisan buku merakam cerita,

Semua yang terlibat perlu disertakan

Berikan waktu mendengar keluhan,

Derita sahabat sekian lama,

Janganlah mudah melempar tuduhan,

Budaya fitnah dibanteras bersama

Usah berbicara bahasa yang kesat,

Hanya menjauhkan hubungan rakan,

Mengapa hati begitu hasad,

Sentiasa menghalang inisiatif kebaikan

Sudah lama tidak ke Melaka,

Bersarapan pagi di Warung Robiah,

Menjaga hati jangan terluka,

Apatah lagi timbulkan amarah

Di musim panas pergi ke Genting,

Mencari dingin kawasan pergunungan,

Urusan perkahwinan perkara penting,

Perlu dibincang capai persetujuan

Meskipun lebuhraya semakin selesa,

Untuk bergerak ke Utara Selatan,

Martabat jiwa tinggikan bahasa,

Nilai bangsa diistilah dan perkataan

Rasanya enak sibuah naga,

Enak lagi siharum manis,

Negara makmur kita berbangga,

Kalau dimusnahkan tentu menangis

Hendak menjala ikan haruan,

Dapat pula ikan gelama,

Bermuafakatlah menentukan haluan,

Kesejahteraan negara dinikmati bersama

Memikul beban dengan kudrat,

Tenaga muda menjadi harapan,

Mewakili rakyat memanglah berat,

Tanggungjawab dan amanah terus dipersoalkan

Cuti persekolahan pergi ke Miri,

Destinasi seterusnya ke Tanjung Lumpur,

Ucapan dan doa amat dihargai,

Tanda ingatan tak pernah luntur

Rasa gembira orang bertamu,

Membawa rezeki seperti disabda,

Berpuluh tahun tidak bertemu,

Takdir Tuhan bertaut semula

Harum mewangi di taman bunga,

Angin senja berhembus lembut,

Hidup berjiran perlulah cakna,

Kesempatan membantu haruslah direbut

Ketawa mengilai di tengah malam,

Bulu roma tegak berdiri,

Hala tuju negara usah dikelam,

Perjuangkan bersama usahlah iri

Latihan berterusan turun dan naik,

Lutut melemah diberi kekuatan,

Untuk menjadi manusia terbaik,

Perkara mudah usah dipersulitkan

Kanak-kanak ditakutkan cerita pocong,

Duduk di rumah tidaklah berkeliaran,

Apabila memilih tempat melancong,

Kaji dahulu semua kemudahan

Daerah yang asing kini disinggahi,

Ada cerita yang masih tersimpan,

Banyak kebaikan yang boleh dihargai,

Mengapa ditonjolkan hanya kekurangan

Kucing yang manja usah diusir,

Ada rahmat Tuhan sampaikan,

Janganlah cepat untuk menafsir,

Teliti dahulu teks dan terjemahan

Pohon bidara tumbuh di tebing,

Daunnya gugur dihanyut air,

Bersarapan dengan sekeping lempeng,

Makanan tradisi tidak berakhir

Kesegaran latok di Pantai Timur,

Penuh berkhasiat untuk kesihatan,

Di musim panas usah berjemur,

Air diminum jangan berkurangan

Di bumi Sandakan menjejak kaki,

Tempoh penerbangan menepati jangkaan,

Mengapa hati terus berdengki,

Sedang yang diperjuang bawa kebaikan

Bunyi yang ganjil di tengah malam,

Apakah hilaian sihantu raya?,

Berhati-hati bicara bersulam,

Maksud tersimpul boleh memperdaya

Pelangi indah di hujung petang,

Unggas berterbangan selepas hujan,

Ada masanya perlu berhutang,

Bertangguh membayar usahlah berpanjangan

Pohon rendang di tepi padang,

Ternakan meragut rumput menghijau,

Meskipun yang datang tidak diundang,

Asalkan majlis tidak dikacau

Pergi beriadah setiap hari,

Badan sihat minda pun cerdas,

Hati gembira tidak terperi,

Beban yang berat mampu digalas

Beramai-ramai semua ke panggung,

Menonton filem pemimpin negara,

Meskipun kesukaran perlu ditanggung,

Tanggungjawab kepimpinan terus dipelihara

Majlis di penghujung Eidul Fitri,

Untuk himpunkan sahabat dan taulan,

Usahlah dahulukan kepentingan diri,

Hidup sementara limpahkan kebaikan

Perjalanan jauh tidak membosankan,

Kehijauan hutan menyegarkan mata,

Usah pelopori lakukan kerosakan,

Peliharalah kesejahteraan alam semesta

Budi yang baik ingin dijunjung,

Budaya bangsa tersemat didada,

Tokoh sukan harus disanjung,

Agar diinspirasi generasi muda

Makanan lazat di Koh Samui,

Restoran Thailand terletak di kuala,

Sahabat lama kini ditemui,

Tali yang putus diikat semula

Kebun yang luas sukar diurus,

Apabila tiba musim membaja,

Benang yang basah sukar dilurus,

Tipu dan helah tetap dijaja

Tarian Melayu indah gemalai,

Lemah lembutnya amat mempesona,

Didikan guru tidak ternilai,

Kerananya tamadun bangsa terbina

Mendidik diri yang panas baran,

Usia meningkat perlu disedari,

Kejayaan perniagaan dengan kejujuran,

Ambil kesempatan kepentingan peribadi

Tidak bertemu bolehlah dikirim,

Sebagai tanda berada di jiwa,

Undangan raya erat silaturrahim,

Walaupun bersesak tetap bergembira

Terima nikmat perlulah bersyukur,

Perkukuhkan Iman yang sejati,

Tahap kepimpinan dapat diukur,

Cara kendali program paparkan kualiti

Setelah menanti sekian lama,

Harapan rakyat jadi tambatan,

Undangan raya terus diterima,

Harus memilih jagalah kesihatan

Indah berombak larian kuda,

Tidak dihirau hujan merintik,

Janganlah digugat kestabilan yang ada,

Rakyat muak dengan catur politik

Banjir yang lama tanaman terendam,

Hidup sukar tiada penghasilan,

Mengapa dendam tidak terpadam,

Tenangkan hidup dengan keikhlasan

Terus berbilang di hari Selasa,

Hendak dijeda menjadi  lambat,

Setelah hilang barulah terasa,

Semasa ada mengapa tak ditambat?

Persembahan cemerlang menerima tabik,

Tidak berhenti orang berkata,

Usah dipertikai berbuat yang baik,

Ikhlas tidak bukan urusan kita

Makanan digemari tak selalu baik,

Rujuklah ahli yang mempakari,

Hindari tabiat suka mengorek,

Bimbang terungkap aib sendiri

Telah muncul bunga durian,

Musim buah kian menghampiri,

Anggap kesakitan sebagai ujian,

Untuk kita bermuhasabah diri

Rumah desa berdindingkan papan,

Reka bentuk moden lagi terkini,

Berbudi bahasa indah kehidupan,

Hati tenang hubungan harmoni

Awan mendung di pagi hari,

Angin bertiup terasa dingin,

Usah diratap nasibnya diri,

Jadikan pengajaran hidup terpimpin

Langit cerah dihiasi bulan,

Bulan dan bintang suasana indah,

Setelah berehat yang berpanjangan,

Mari kembali lakukan riadah

Kemalangan berlaku begitu dahsyat,

Memandu laju di jalan lama,

Mengapa hati begitu hasad,

Meskipun bicara berlandas agama

Jauh berjalan berkeringat di dahi,

Latihan fizikal perkuat deria,

Hari Pekerja untuk menghargai,

Sumbangan pekerja demi negara

Sungguh berkhasiat sibuah naga,

Ada dijual di persimpangan jalan,

Pererat silaturrahim di kalangan keluarga,

Sengketa lalu usahlah disimpan

Antara yang terkenal AlBiruni,

Tokoh ilmuwan jadi rujukan,

Pastikanlah hubungan terus harmoni,

Perkara yang mudah usah disukarkan

Teruslah bersabar tempuhi kepayahan,

Tuhan menguji tinggikan darjat,

Apabila campur tangan sudah berlebihan,

Perniagaan maju pun boleh terencat

Ramai yang dibantu di kawasan Beluran,

Dibulan Ramadhan lebihkan memberi,

Apabila curiga menguasai fikiran,

Kebaikan orang tidak dihargai

Hidup bahagia kasih mengasihi,

Disayangi dihormati muda dan tua,

Dengan berkat kasih Ilahi,

Persoalan sulit dirungkai jua

Tidak dipersia pengalaman dialami,

Untuk diteliti diwaktu senggang,

Jangan lupa tanggungjawab suami,

Nafkah bulanan dengan kasih sayang

Jangan lupa singgah di sini,

Juadah istimewa jadi hidangan,

Sanak saudara terus disantuni,

Yang sakit perlu didahulukan

Penuh keceriaan sambut Eidul Fitri,

Budaya subur bermaaf-maafan,

Sanggup korbankan keselesaan diri,

Pererat silaturrahim jadi keutamaan

Lontong lodeh enak dimakan,

Pergi ke masjid pandu kereta,

1 Syawal kita meraikan,

Pererat hubungan hapuskan sengketa

Bulan purnama belum kelihatan,

Awal Syawal duka dan gembira,

Sehingga bertemu lagi bulan Ramadhan,

Bermaaf- maafan kita bersama

Pergi ke pasar di Seri Kembangan,

Pasar borong tempat berbelanja,

Bergopoh gapah diamal jangan,

Kesal yang datang setelah teruja

Digigit nyamuk terasa gatal,

Mencari ubat daun-daunan,

Program diatur usah dibatal,

Kasihan yang berlelah membuat persiapan

Pergi berburu mencari rusa,

Rusa berlegar di hutan yang mapan,

Kehilangan amatlah berat dirasa,

Namun itulah lumrah kehidupan

Hasil nukilan Menambat Rakit,

Terpegun mendengar gesekan biola,

Melihat anak kecil menderita sakit,

Program bantuan segeralah dikelola

Mencari nafkah pergi ke baruh,

Bekal nasi berlauk sayuran,

Pengorbanan ayah nyawa dipertaruh,

Demi anak dalam kesukaran

Hilangkan mengantuk makanlah kuaci,

Mata terang terus waspada,

Jika dikhianati perjuangan suci,

Semaklah darjat Iman di dada

Sunah Nabi sukan memanah,

Tumpuan penuh tidak terperi,

Sokonglah yang sedang laksana amanah,

Sepenuh ikhlas bantuan diberi

Mentari bersinar terangi alam,

Unggas terbang bernyanyi keriangan,

Di bulan Ramadhan hargai malam,

Penuh hikmah dijanjikan kebaikan

Jawapan pendek kepada persoalan,

Tidak perlu penjelasan yang panjang,

Berbudi bahasa menjadi amalan,

Sampai bila pun orang mengenang

Berjalan pantas kelihatan cemas,

Melintas jalan perlu berwaspada,

Meski pun kini berusia emas,

Pengetahuan dan pengalaman usah dipersia

Menampung banjir dengan penebat,

Penebat kukuh air ditahan,

Ke kampung halaman membawa sahabat,

Nikmati keindahan ciptaan Tuhan

Burung merbah terbangnya rendah,

Mencari makan di celah daun,

Biar pun takdir terus diredah,

Perancangan rapi tetap disusun

Keropok lekor dari Terengganu,

Ikan tenggiri tradisi lama,

Usah menuduh dengan melulu,

Kebenaran fakta asas utama

Mendung di langit rangkumi bumi,

Hujan dijangka tidak pun turun,

Sahabat berpulang ke pangkuan Ilahi,

Diiringi doa duka meruntun

Buah naga warnanya merah,

Melekat di lidah tidak terasa,

Didiklah diri kurangkan amarah,

Keperibadian sendiri disanjung mulia

Berita diterima perlu diteliti,

Tangguhkan dahulu keputusan sekarang,

Manusia rakus tidak kan berhenti,

Terus memeras menindas orang

Pergi ke Medan tidaklah lama, 

Bandara baru indah sekali,

Selamat berbuka sahabat semua,

Semoga amal diterima Ilahi

Setiap hari memasang jerat,

Jerat dipasang di Kuala Muda,

Persahabatan tulin tiada bersyarat,

Apabila diperlukan sentiasa ada

Buahnya diambil tinggallah jerami,

Jerami diolah sebagai ikhtiar,

Keinginan mengetahui ciri alami,

Bagi kanak-kanak sedang membesar

Bicara permasalahan bersama rakan,

Semua cadangan harus dibentang,

Apa yang difikir elok dibukukan,

Menjadi rujukan generasi mendatang

Air berkocak beriak kecil,

Ikan berenang hingga ke tepi,

Usahlah terasa diri terpencil,

Hubungan kemanusiaan bertaut rapi

Terasa ngeri di jalan sunyi,

Bulan mengambang remang cahaya,

Masalah disiplin perlu ditangani,

Melentur buluh dari rebungnya

Dengan latihan semakin mahir,

Kemahiran diperoleh perlu diwariskan,

Ilmu dituntut tidak berakhir,

Semakin dicari tingkatkan keazaman

Terbang tinggi siburung helang,

Singgah turun di dahan jati,

Kampung halaman yang telah hilang,

Tidak ku lupa sampai kemati

Siburung nuri hinggap didahan,

Termengah-mengah terbang jauh,

Berpada-pada dalam perbalahan,

Tutur dan hujah perlu bersuluh

Bunga cantik dikelilingi duri,

Baunya harum menyegar jiwa,

Ibadah Ramadhan mendidik diri,

Lidah berbicara turut terjaga

Melintasi jalan di Kampung Redan,

Pohon berderetan kanan dan kiri,

Tidak dihayati anjuran Ramadhan,

Tutur kata nista, hinalah diri

Memperbaiki rumah mencetus rimas,

Hilang kesabaran bawa pertengkaran,

Usah persoal cuaca yang panas,

Ujian kecil dibulan Ramadhan

Tembikai ranum masak merekah,

Rasanya manis menyegar selera,

Ramadhan menjelma menghidang barokah,

Lipatgandakan ibadah usah berkira

Ilham Pujangga namanya lagu,

Suara penyanyi indah menawan,

Janganlah mudah berasa ragu,

Bersangka baik menjadi landasan

Dekatkan jarak yang kian melebar,

Kehidupan adil rakyat jelata,

Apabila diuji perlulah bersabar,

Tanda Tuhan mengasihi kita

Melihat perubahan di Tasik Cini,

Keindahan lalu telah pun hilang,

Hari terbaik bermula di sini,

Membentuk harapan cipta gemilang

Tenunan Pahang zaman dahulu,

Jadi pakaian kerabat diraja;

Hamba dagang menumpang lalu,

Ke destinasi abadi kan berpulang jua.

Bila melintas janganlah leka,

Hak pengguna tak boleh dinafi;

Rezeki yang hadir tanpa disangka,

Ujian Tuhan yang perlu diinsafi.

Pahlawan legenda bernama Hang Lekir,

Melangkah gagah ke Tanjung Minyak;

Datang ke sekolah merombak fikir,

Perspektif baharu pendidikan anak.

Membina kehidupan lebih selesa,

Harus bekerja membanting tulang;

Menelusuri jalan pulang ke desa,

Mencari bekas desa yang hilang.

Beri perhatian kepada saranan,

Saranan menyubur hidup berbudi;

Berumahtangga adalah perjalanan,

Menuju destinasi syurga abadi.

Lihat mentari bercahaya lembut,

Angin menderu mengusap pipi;

Usah didorong suasana ribut,

Kepentingan organisasi usah diketepi.

Membaca Al-Quran bersuara lunak,

Enak didengar sungguh menarik;

Bukan berhasrat manjakan anak,

Hendak jadikan dorongan yang baik.

Hasrat hati hendak ke Bengkalis,

Terus ziarah ke Tanjung Pinang,

Segala yang berlaku perlu ditulis,

Bukti bukan sekadar dikenang

Tumbuh melata sipohon sena,

Pohon ketapang tumbuh merendang;

Bakti berterusan dicurah seikhlasnya,

Dialah wira tidak didendang.

Awan mendung hujan berderai,

Anak-anak bermain riang sekali;

Masalah kusut sukar terurai,

Teruskan memohon petunjuk Ilahi.

Kota Tinggi daerah bersejarah,

Tempat Sultan mangkat di julang;

Kentalkan tekad usah menyerah,

Walaupun cabaran datang berulang.

Laksamana Raja Di Laut,

Berani redah badai dan taufan;

Hati siapa tidak terpaut,

Berbudi bahasa tingkahnya pun sopan.

Air tersiram di daun keladi,

Jatuh membasahi tanah yang kering;

Kepulangan sahabat ke kampung abadi,

Doa dan restu terus mengiring.

Langit cerah dipagi hari,

Suasana tenang mententeram jiwa,

Tarikh kelahiran sentiasa dirai,

Tanggungjawab berbeza di penghujung usia

Petunjuk bercahaya dari menara,

Menara terletak di tanah tinggi;

Rumah yang lama terus dipelihara,

Sedikit kerosakan segera diperbaiki.

Awan berarak di langit biru,

Hujan turun air tergenang;

Di majlis walimah bertemu guru,

Jasa yang lalu tetap dikenang.

Sungai Kapal memang terbilang,

Keturunan Jawa penduduk majoriti;

Hati teruja bukan kepalang,

Hasrat bertemu jadi realiti.

Sudah lama tidak menonton,

Tonton filem tayang di panggung;

Rindukan kampung terus meruntun,

Sejarah kampung tetap diagung.

Meragut rumput di pinggir padang,

Rumput ditebas lalu dikumpul;

Berat mata yang memandang,

Berat lagi bahu memikul.

Walaupun jauh terlihat kuman,

Di hadapan mata sering terleka;

Warga emas kaya berpengalaman,

Harus disantuni manfaatkan mereka.

Berwarna hijau sipohon putat,

Tidaklah sama sipohon palas;

Apabila berhutang hendaklah dicatat,

Membayar kembali usahlah culas.

Merdu lagu Menambat Rakit,

Puisi ciptaan seorang sasterawan;

Melihat sahabat terdampar sakit,

Hanya doa dititip berpanjangan.

Gemar melihat ikan pelaga,

Di dalam kolam banyak kehidupan;

Kunjungan saudara amat berharga,

Nilai kekeluargaan tetap dipertahan.

Hidup harmoni di dalam rimba,

Flora dan fauna saling mengalah;

Perbuatan hina mengadu domba,

Menyebabkan masyarakat berpecah belah.

Setiap petang mencari lokan,

Bergilir ganti mengutip teritip;

Kesihatan sahabat yang diberitakan,

Hanya doa yang mampu dititip.

Undangan orang wajar diterima,

Tanda ingatan subur difikiran;

Perhimpunan pakar bidang yang sama,

Pengalaman dan kebijaksanaan jadi ukuran.

Berbalam-balam banjaran gunung,

Kabus meliputi diwaktu pagi;

Segala persoalan perlu direnung,

Agar keputusan tidak merugi.

Menziarahi sahabat di Batu Kikir,

Sambil berjalan mencari makan;

Dalam kehidupan sentiasalah berfikir,

Segala tindakan usahlah menyusahkan.

Warna jingga diwaktu senja,

Bikin hati berasa sayu;

Masa yang ada untuk bekerja,

Bugar semula semangat yang layu.

Pantai memutih tempat berkelah,

Bermandi manda dipagi hari;

Janganlah terus sentiasa berhelah,

Cuba dilindungi tetap disedari.

Membakar sampah asap berkepul,

Ditiup angin menghala ke hutan;

Di majlis perkahwinan kita berkumpul,

Diusia emas eratkan persahabatan.

Bunga melur tumbuh di pinggiran,

Di bawah teduhan pohon raksasa;

Ulang tahun tarikh kelahiran,

Sebagai peringatan semakin dewasa.

Ikan berenang dalam kolam,

Burung terbang tinggi di angkasa;

Usah sering keluar malam,

Berehat di rumah lebih selesa.

Setiap petang terus berlari,

Berhenti seketika bila bertemu;

Kejayaan anak amat disyukuri,

Teruskan usaha menuntut ilmu.

Sarapan pagi roti bakar,

Teh tarik usah diamal;

Hubungan persahabatan terus dimekar,

Jiwa bahagia dapat dikekal.

Awal minggu jalan pun sesak,

Tuju destinasi terburu-buru;

Bila berbicara pastikan yang hak,

Hindari pemikiran menjadi keliru.

Dari Melaka hendak ke Bangi,

Pandu kereta tidaklah lama;

Apabila jauh terhidu wangi,

Apabila berdekatan mesra bersama.

Tepak sirih hendak dijunjung,

Dialas kepala tidak terasa;

Berbudi bahasa sentiasa disanjung,

Tidak kira agama dan bangsa.

Tenang air dingin di tasik,

Tempat mandi puteri bunian;

Usaha yang murni usahlah diusik,

Lebihlah baik berikan sokongan.

Pulut kukus dengan manisan,

Manisan enak dari Melaka;

Erti persahabatan merentas garisan,

Susah dan senang tidak dileka.

Batu Sangkar di Tanah Minang,

Di Pandaisikik orang menenun;

Jangan ditakburi jika pun menang,

Apabila tewas jiwa meruntun.

Pucuk melintuk ditiup angin,

Angin berhembus hujan pun lebat;

Memang banyak yang dikepingin,

Tidak semua boleh didapat.

Dalam perjalanan singgah di Bangi,

Mengisi perut yang sedang lapar;

Yang pergi usah ditangisi,

Cabaran di hadapan semakin besar.

Awan mendung hingga ke petang,

Nelayan termenung bagai tersisih;

Usah menghina kebaikan orang,

Kebaikan sendiri bagaikan buih.

Bukit bukau bersama dituruni,

Sakit lutut jalan bergoyang;

Kesilapan anak harus ditangani,

Penuh hikmah berkasih sayang.

Ayam jantan menayang taji,

Berwarna warni ayam serama;

Di awal tahun merancang strategi,

Capai matlamat persetujuan bersama.

Ziarah kembali ke Kampung Lohan,

Ladang subur penternakan kambing;

Pengalaman dikongsi membina kebolehan,

Bakal pemimpin perlu dibimbing.

Tetamu disambut penuh hormat,

Makanan terhidang di atas meja;

Disusun teratur capai matlamat,

Hadapi cabaran bersemangat waja.

Guruh berdentum tali temali,

Unggas terbang pulang ke sarang,

Walaupun dinista berulang kali,

Jiwa kental terus berjuang

Pedoman sihat ulam-ulaman,

Pucuk paku di pinggir paya;

Orang lama banyak pengalaman,

Perlu dikongsi untuk lebih berjaya.

Bertukar fikiran dengan rakan,

Banyak idea baru dan canggih;

Memurnikan teks yang dihasilkan,

Kesukaran dihadapi sepenuh gigih.

Berhati-hatilah dalam memilih,

Tidaklah nanti menepuk dahi;

Melihat sahabat yang semakin pulih,

Rasa syukur kasih sayang Ilahi.

Apabila berbicara usah melulu,

Fakta dan bukti harus digenggaman;

Meskipun sebulan sudah berlalu,

Amanat kepimpinan landasan keazaman.

Burung helang mencari mangsa,

Ikan di tasik menjadi sasaran;

Niat baik di hati sentiasa,

Azam diri mencari keredhaan.

Ibu bapa dan nenek moyang,

Dalam doa sentiasa tersenarai;

Nafkah dihulur dengan kasih sayang,

Tanggungjawab suami usah diabai.

Gadis desa cantik rupawan,

Kemana pergi sentiasa diperhati;

Antara fitnah dengan gurauan,

Garisannya jelas dikenal pasti.

Sudahlah terkenal nasi kandar,

Mudah dicari di merata pekan;

Meskipun kepakaran doktor kita bersandar,

Doa sahabat sangat didambakan.

Emas, perak juga tembaga,

Bunga melor, melati dan mawar;

Kesihatan terjejas sukar diduga,

Penjagaan berterusan itulah ikhtiar.

Ada tempat kawasan larangan,

Banyak rahsia ingin diteroka;

Seboleh mungkin penuhi undangan,

Berhimpun sahabat suka dan duka.

Perkara penting dilaksanakan segera,

Usah bertangguh beralasan lagi;

Pemimpin prihatin utamakan negara,

Hak-hak rakyat perlu dipenuhi.

Ingin memetik sebiji ceri,

Warnanya merah seperti lada;

Apabila tanggungjawab telah diberi,

Fahami sempadan dan kuasa yang ada.

Pohon nyiur melambai-lambai,

Angin pagi bertiup lembut;

Apabila ajal sudah pun sampai,

Dengan redha kita menyambut.

Harga makanan semakin naik,

Bahan mentah perlu diperbanyakkan;

Sedari asal sememangnya baik,

Sampai bila pun kekal amalan.

Kolam yang penuh elok berendam,

Dinginkan badan yang sedang kepanasan,

Orang mulia tidak berdendam,

Bersangka baik sentiasa memaafkan

Burung bersiul hatinya riang,

Perut kenyang rezeki pagi;

Budaya fitnah memang dilarang,

Kalau diamal masyarakat yang rugi.

Menambat rakit di tepi muara,

Tempat menanti nelayan kembali;

Mengapa dihalang pembinaan negara,

Kerosakan yang ada besar sekali.

Kampung lama masih dihuni,

Ramai penduduk berpindah ke pekan;

Orang bertamu wajib disantuni,

Sikap angkuh pasti merugikan.

Isnin dan Khamis sering berpuasa,

Juadah berbuka gulai kawah;

Sentiasa beringat apabila berkuasa,

Sampai masanya turun ke bawah.

Walaupun sedikit jadikan amal,

Semoga sentiasa lakukan kebaikan;

Apabila menjadi selebriti terkenal,

Setiap perlakuan jadi perhatian.

Riuh rendah semasa berkempen,

Pidato calon diberi perhatian;

Matangkan fikiran jadi pemimpin,

Usah berperangai kebudak-budakan.

Drama Melayu terus bersiaran,

Gemar menonton selepas mandi;

Sedarlah adab sebagai insan,

Cara berbicara lambang peribadi.

Awan mendung hari yang muram,

Bumi basah ditimpa hujan;

Biar pun hati sedang bungkam,

Tenangkan fikiran bina kesabaran.

Undangan walimah sentiasa dipenuhi,

Orang mengundang berhati mulia;

Persefahaman terbentuk teruslah dipatuhi,

Ketakstabilan politik dapatlah direda.

Kera bergayut dahan ke dahan,

Jerit menjerit riuh sekali;

Janganlah mudah membuat tuduhan,

Akhirnya aib berbalik diri sendiri.

Di lumpur paya banyaknya lokan,

Banyak terkumpul di perdu buluh;

Keadaan kesihatan semakin membimbangkan,

Disiplin masyarakat harus diperkukuh.

Gerai di sebelah sungguh meriah,

Nasi lemak dibungkus daun pisang;

Jiwa tenang terpapar diwajah,

Berbudi bahasa dihormati orang.

Berdayung sampan menjala ikan,

Teman berdayung terus berbicara;

Cukuplah berpolitik yang sangat merosakkan,

Tumpu perhatian bina semula negara.

Bekerja keras memerah keringat,

Untuk mendapat sejumlah wang;

Pemimpin sejati menyantuni rakyat,

Dimana saja disanjung orang.

Sungguh indah langit membiru,

Awan gemawan putih memikat;

Kesedaran semua ditahun baru,

Bina semula negara yang tenat.

Sentiasa pastikan kejelasan arah,

Agar tenang dalam perjalanan;

Hari terakhir tahun bersejarah,

Pengajaran lalu menjadi pedoman.

Wanita mengandung sudah pun sarat,

Berjalan perlahan di kaki lima;

Persahabatan sebenar tanpa bersyarat,

Susah dan senang ditempuh bersama.

Rahmat Tuhan di sarwa alam,

Nikmat dikurniakan wajib disyukuri;

Pepat di luar rencong di dalam,

Tanda berkulat sukma diri.

Awang Sariyan

Kota Barus di kaki bukit,

Tempat lahir Hamzah Fansuri;

Telunjuk lurus kelingking berkait,

Tanda budi tak bertakhta di hati.

Tempat lahirnya Kuala Linggi,

Tokoh bahasa pendeta watan;

Ikhlas hati dasar budi,

Semua perkara luhur dilaksanakan.

Negeri besar Sriwijaya namanya,

Pemerintah Datu gelaran diri;

Budi terpancar pada bahasa,

Tingkah laku penyempurna budi.

Pantun Takdir 



Bertiup angin menyegarkan udara,

Angin dari arah utara;

Kaca tak mungkin menjadi permata,

Masing-masing tetap dengan ketentuan-Nya.



Banyak ikan di dalam paya,

Ditangkap orang dibawa ke pasar;

Takdir direncanakan Tuhan yang esa,

Akal dikurniakan merancang ikhtiar.

Perihal dedalu



Menumpang lalu di atas permatang,

Mencari perigi membawa timba;

Tabii dedalu tumbuhan menumpang,

Jangan melindungi pohon induknya.



Menanam tebu di tanah hulu,

Asalnya sawah tempat berhuma;

Jangan tertipu dek pohon dedalu,

Meskipun menyerlah parasit adanya.

Bulan purnama terang menyinar,

Penyeri hidup seluruh insan;

Pulihara bersama alam sekitar,

Itulah taklif khalifah Tuhan..

Ibarat menatang minyak yang penuh,

Jangan tercemar tersentuh jari,

Walaupun bekerja terasa jenuh,

Kerana keikhlasan Tuhan mengganjari

Embun menitis tidaklah lama,

Terasa dingin di tepi pipi,

Tiga puluh enam tahun belayar bersama,

Ombak dan gelora berjaya dihadapi.

Apabila diketahui diri yang baran,

Belajar bersabar baran kan hilang;

Berbuat baik banyak cabaran, 

Gangguan dicipta untuk menghalang.

Terasa rimas diserang hama,

Kesan gigitan sangat mengganggu;

Hilangkanlah dendam yang sudah lama,

Berilah sokongan  pengganti yang baru.

Hidupkan harimu tanpa marah,

Hati orang janganlah diluka;

Hari Natal disambut meriah,

Kepelbagaian budaya di negara merdeka.

Kepakarannya memasak menggoreng mi,

Digoreng bersama cendawan kukur;

Korban terakhir berjaya ditemui,

Seluruh negara mengucapkan syukur.

Harum mewangi bunga kesuma,

Jarang ditemui di dalam taman,

Permasalahan negara permasalahan bersama,

Hulurkan tangan melakar penyelesaian

Aktiviti riadah selepas Asar,

Janganlah asyik hingga ke malam,

Untuk mendalami persoalan besar,

Perlukan maklumat dan kajian mendalam

Hidup mulia dengan bersyariat,

Tingkah dan laku ada panduan,

Pelbagai program membantu rakyat,

Pemimpin sejati mencari penyelesaian

Singgah sarapan di kafe sahabat,

Dalam perjalanan ke Simpang Renggam,

Pasukan penyelamat memanglah hebat,

Terus bekerja siang dan malam

Batang menjulang sipohon sena,

Ditimpa hujan semakin menjadi,

Tanah gelongsor menjadi bencana,

Kepada mangsa dihulur simpati

Adakalanya terlupa rakaat,

Pemikiran menerawang menjadi leka,

Keprihatin pemimpin berjiwa rakyat,

Golongan yang miskin terus terbela

Kuih tradisi kuih bahulu,

Sentiasa ada dimusim perayaan,

Apabila malang tidak berbau,

Keselamatan diri sering diabaikan

Angin menderu sungguh menyegarkan,

Udara bersih di waktu pagi,

Tanggungjawab diterima dengan kesedaran,

Usah diabai sampai ke mati

Ayam berkokok di awal pagi,

Cahaya matahari mengintai alam,

Hidup yang indah dengan berbudi,

Hubungan manusia sebarkan salam

Jiwa anak-anak memanglah rentan,

Harus dididik dengan mulia,

Sifat amarah dikuasai syaitan,

Insaf sentiasa tenangkan jiwa

Menguncup kemas dedaun semalu,

Rasa malu menjadi sandaran,

Usah diulangi kekhilafan lalu,

Binalah kehidupan dengan kesyukuran

Berbukit bukau bentuknya tanah,

Perlu berusaha dinaikkan taraf,

Apabila hati sudah bernanah,

Apa pun kebaikan enggan diiktiraf

Langit cerah indah membiru,

Warna biru sungguh memikat,

Berilah peluang kepimpinan baru,

Merancang penyelesaian masalah rakyat

Walau dikenakan pelbagai syarat,

Azam yang kuat semua diatasi,

Kalau jodoh sudah tersurat,

Kebahagiaan menanti bersama dikongsi

Sungguh tajam pisau belati,

Pergi ke hutan menjadi teman,

 Penderitaan orang menyentuh hati,

Usah bertangguh hulurkan pertolongan

Banyak dijual buah berangan,

Rasanya lemak enak sekali,

Jangan menuduh dengan sebarangan,

Bimbang meludah ke muka sendiri

Angin menderu di musim tengkujuh,

Membawa awan menghimpun hujan,

Apabila berbicara usah gelojoh,

Kelak hidup penuh penyesalan

Soronglah papan dibuat sampan,

Diperlukuh dengan sikayu jati,

Utamakan kepentingan negara di hadapan,

Hilangkan hasad dengki di dalam hati

Makanan enak diadun rempah,

Memasak dengan bersuci hati,

Amanah digalas bersama sumpah,

Usah dikhianati keyakinan diberi

Penantian terasa amatlah lama,

Sempatlah berputar segala yang dikenang,

Sukar penuhi harapan semua,

Terimalah seadanya segala yang terhidang

Nama yang unik sipisang kaki,

Rasanya enak bila dimakan,

Banyak kerosakan harus diperbaiki,

Sokongan semua amat diperlukan

Tulisan khat indah terukir,

Ramai penggemar datang membeli,

Penantian mendebarkan telah berakhir,

Kerajaan perpaduan pertama kali

Bicara yang berat peringkat atasan,

Isu kemiskinan usah diketepi,

Tidaklah mudah buat keputusan,

Kepentingan negara dijaga rapi

Buah nangka berbau wangi,

Buah cempedak enak digoreng,

Rumah dah siap pahat berbunyi,

Isu politik tak pernah kering

Menjerang air sampai mendidih,

Minum kopi dari Kelantan ,

Buang yang keruh ambil yang jernih,

Biduk berlalu kiambang bertautan

Hasil negara telah dijarah,

Tanpa peduli masa depan generasi,

Pengiktirafan dunia datang mencurah,

Pemimpin sebenar lagi dihormati

Pohon rendang tidak berdaun,

Ranting kecil kian mereput,

Hilang di mata bertahun-tahun,

Di dalam hati tidak kan luput

Senja merah indah pemandangan,

Cahaya berkilau di permukaan air,

Seharusnya semua berganding tangan,

Kesusahan negara biar berakhir

Tanyalah Ustaz jangan keliru,

Program pagi sangat bermanfaat,

Ikhlas terima pemimpin yang baru,

Semoga negara lebih bermartabat

Kereta api berlalu membawa rindu,

Terkenang silam kekal dihati,

Hilangkan hasad terlebih dahulu,

Iktiraf pemimpin lantikan dihormati

Santan diperah warnanya putih,

Bahan utama masakan negeri,

Dengar keluhan rakyat merintih,

Pemimpin sejati pasti mengerti

Hujan lebat menjelang senja,

Burung gagak terbang berkawan,

Usah dibantah titahnya raja,

Kepentingan negara dijadikan keutamaan

Bunyi hingar di tepi jalan,

Kemalangan berlaku kerana cuai,

Rakyat menanti dengan debaran,

Pembentukan kerajaan belum tercapai

Cuaca indah langit berawan,

Bintang bergemerlapan hendak dipetik,

Rakyat sudah membuat pilihan,

Pemimpin berwibawa perlu dilantik

Terasa selesa di atas riba,

Anak kecil diberi makan,

Masa memilih sudah pun tiba,

Pemimpin tulin akan dinobatkan

Cuaca redup ditengahari,

Burung tiong makan ditangan,

Pemimpin datang pemimpin pergi,

Perlu dijelaskan misi perjuangan

Ular lidi di Bawah dahan,

Ular sawa melengkar panjang,

Hidup berbudi adalah kemuliaan,

Sampai kemati kebaikan dikenang

Di hujung minggu pergi berkelah,

Beramai-ramai naiki kenderaan,

Meskipun orang yang pernah bersalah,

Beri peluang ia mengubah haluan

Pergi berjalan berbekalkan roti,

Roti dan kaya jadi kegemaran,

Setiap dakwaan perlu berbukti,

Tidaklah dipertikai aras kewibawaan

Hendaklah kita menghormati mayat,

Ke tanah perkuburan kita iringi,

Pilihanraya bersih harapan rakyat,

Penyalahgunaan kuasa perlu diperangi

Berterbangan indah sikunang-kunang,

Kegelapan malam dihiasi cahaya,

Isu perkauman terus dikumandang,

Itulah parti yang muflis idea

Poster dan bendera meriah suasana,

Pilihanraya umum sedang dinanti,

Masa berkempen usah menghina,

Generasi muda sedang memerhati

Kesedaran alam tanpa pencemaran,

Untuk generasi masa mendatang,

Usah dibiarkan fitnah bertebaran,

Pemimpin yang baik ingin dihalang

Tepung gomak kuih tradisi,

Jarang ditemui di kotaraya,

Hati yang ikhlas sentiasa terisi,

Melihat sesuatu tanpa prasangka

Pesta pilihanraya terus dirasakan,

Lebih dua minggu kempen diberi,

Kekuatan hujah jadi penilaian,

Kebenaran fakta mudah dipasti

Durian kampung di Pekan Tampin,

Beramai-ramai makan berdiri,

Fitnah menjadi bahan berkempen,

Adab hilang mengaibkan diri

Langit mendung dipagi hari,

Biasanya petang matahari muncul,

Pemimpin sebenar sukar dicari,

Perilaku mulia perlu dipikul

Menahan lapar di bulan puasa,

Latihan untuk perkukuh peribadi,

Bermulalah pertandingan merebut kuasa,

Demi negara bukan diri sendiri

Merosakkan sungai menggunakan tuba,

Akal fikiran sudah dicemari,

Musim durian sudah pun tiba,

Nikmat Tuhan yang harus dihargai

Hujan turun lebat sekali,

Alam berubah jiwa pun berubah,

Pemimpin tulin sukar dicari,

Bagai permata tersembunyi di lembah

Berbuat baik berpada-pada,

Lakukan mungkar perlu dihindari,

Berilah peluang pemimpin yang muda,

Lebih memahami keperluan generasi

Kambing mengembik di dalam kandang,

Hendak keluar ke padang ragut,

Hidup di dunia bagai di ladang,

Lakukan kebaikan pahala dikaut

Membaca akhbar di awal pagi,

Kopi secawan sekeping kuih,

Untuk memimpin tinggi peribadi,

Barulah dukungan dapat diraih

Berehat sambil berbual mesra,

Ehwal semasa dibicarakan hangat,

Pergolakan politik semasa terasa,

Senarai calon isu yang belum tamat

Sesekali merasakan nasi kandar,

Nasi disimbah pelbagai kuah,

Fitnah memfitnah mulai tersebar,

Budaya politik tak pernah berubah

Seperti diramal hujan pun lebat,

Berakhir sudah musim kemarau,

Apabila diri merasa hebat,

Pandangan orang tidak dihirau

Mentari bersembunyi di balik awan,

Alam redup terasa sepi,

Berbudi bahasa hati tertawan,

Kasih dan sayang tidak bertepi

Awan mendung di pagi hari,

Nasi goreng juadah sarapan,

Sentiasa merenung menginsaf diri,

Melakar rencana untuk masa depan

Hari ini Rabu semalam Selasa,

Tiap yang berlalu jadi kenangan,

Bertemu guru yang amat berjasa,

Tidak terbalas segala pengorbanan

Membeli cendol di Jalan Maarof,

Rojak pasembur tidak ketinggalan,

Ambillah kesempatan untuk bertaaruf,

Sahabat baru menjadi kenalan

Semuanya ingin menjadi kaya,

Asalkan hidup dalam keberkatan,

Sempena perayaan pesta cahaya,

Ambillah kesempatan erat persahabatan

Bertanya-tanya mencari arah,

Ramai yang sudi menghulur budi,

Pertemuan sekampung detik bersejarah,

Menjadi kenangan kekal abadi

Tersenyum manis nampaklah gigi,

Gigi dijaga secara berterusan,

Prinsip digadai katanya strategi,

Semoga keikhlasan landasan perjuangan

Banjir besar banyak yang runtuh,

Lereng bukit, sungai dan bangunan,

Orang berprinsip berpendirian teguh,

Berasa malu dengan kegagalan

Genderang berbunyi pergi berperang,

Tak dapat lagi berpoya-poya,

Usah bicarakan kekurangan orang,

Tutupi keaiban sifat yang mulia

Terasa letih seharian bekerja,

Duduk berbaring terus terkulai,

Sudah bermula kempen pilihanraya,

Politikus berkata rakyat menilai

Lamalah lagi datangnya Syawal,

Bulan Ramadhan terus dinanti,

Biar bersusah di peringkat awal,

Akhirnya kelak manfaat diperolehi

Berenang-renang siikan kaloi,

Diam berlindung dirumpai yang rimbun,

Penat dan lelah terasa berbaloi,

Sahabat lama datang berhimpun

Pasar mingguan dipanggil Tamu,

Di Jalan Gaya seminggu sekali,

Sekian lama tidak bertemu,

Persahabatan terputus disambung kembali

Ayuh beriadah diwaktu petang,

Hidup sihat ingin dinikmati,

Usah diremeh hutang piutang,

Tidak selesai bawa ke mati

Sudah terang lagi bersuluh,

Tembelang busuk semua terhidu,

Salah memilih pastilah runtuh,

Negara makmur terperosok ke hulu

Gula berlebihan menjadi racun,

Racun mencetus pelbagai penyakit,

Kalau kejahatan turun temurun,

Seluruh rakyat perlulah bangkit

Berbasikal perlahan pergi ke kedai,

Lutut sakit perlu dirawat,

Ramai orang mengaku pandai,

Idea tiada suka berdebat

Tomyam lazat di kota Yala,

Tidak ditemui di tempat lain,

Hidup bererti memiliki hala,

Mengambil iktibar peristiwa kelmarin

Sibuk bersedia hadapi kiamat,

Lakukan kebaikan siang dan malam,

Kelahiran Nabi adalah rahmat,

Menyebar kebaikan ke seluruh alam

Pagi hening udaranya segar,

Unggas bernyanyi meriahnya alam,

Usah bercakap berdegar-degar,

Kalau kepalsuan terus bersulam

Pucuk mengkudu pahit rasanya,

Banyak khasiat dibuat ulam,

Demikianlah hakikat sifat manusia,

Pasti ada sisi yang kelam

Biar menangis sianak kecil,

Lepaskan perasaan tak kesampaian,

Sukar berhadapan orang yang degil,

Hanya pentingkan ikut perasaan

Bunga mawar segar mewangi,

Menenang jiwa sedang berduka,

Amalan rasuah harus diperangi,

Pelakunya usah diberi muka

Pohon rendang menjadi teduhan,

Dahan yang patah harus ditampung,

Hati keras didik dengan kelembutan,

Hasrat suci harus didukung

Bersarapan pagi di tepi jalan,

Warung kecil pelbagai juadah,

Segala kekusutan dicari penyelesaian,

Kalau dibiar perselisihan tak sudah

Buah rambutan buah pulasan,

Pada musimnya dijual di pasar,

Bukanlah mudah membuat keputusan,

Apatah lagi kesannya yang besar

Hendak gugur, gugur lah nangka,

Jangan menimpa sidahan rapuh,

Perkara tak pasti boleh diterka,

Belum pasti usahlah diheboh

Kesesakan jalanraya di Kuala Lumpur,

Pemandangan biasa rutin harian,

Berhati-hatilah apabila bercampur,

Hati manusia di luar jangkauan

Kenangan lalu menarik upih,

Kanak-kanak bermain gembira bersama,

Keupayaan memimpin harus dilatih,

Aspek integriti perhatian utama

Tanpa isi hanyalah lambang,

Ramai terpedaya hidup merana,

Cuaca tak menentu menjadi bimbang,

Harus dibantu yang ditimpa bencana

Berwarna warni batu geliga,

Ditemui orang di dalam hutan,

Ilmu dan pengalaman sangat berharga,

Usah dibiarkan tanpa kemanfaatan

Latihan yang betul jadikan sempurna,

Faktor membina keutuhan institusi,

Pengalaman terhimpun amat berguna,

Manfaatkan demi kecemerlangan generasi

Dimasak kari ikan tenggiri,

Banyak dijual di pasar Pekan,

Bagaimana hendak melindungi diri,

Bangkai gajah tak mungkin disembunyikan

Pergi belayar ke Kota Bentan,

Hendak membeli minyak kasturi,

Usahlah berlagak si ayam jantan,

Tingkah laku hanya pentingkan diri

Bunga berkembang di awal hari,

Embun gugur dingin ke tulang,

Keputusan menikam ke sanubari,

Adakah teladan generasi mendatang

Hujan menitis di atas daun,

Tiung berkicau di waktu pagi,

Setelah dinanti bertahun-tahun,

Itu pun bersua di hujung jari

Ruang dipenuhi sarang labah-labah,

Tandanya lama telah ditinggal,

Biarpun dunia sudah berubah,

Karenah birokrasi masih menebal

Burung terbang dipipiskan lada,

Manalah tahu rezeki bertali,

Hargailah segala yang ada,

Apabila hilang usah dikesali

Memanglah lumrah bermain lidah,

Utamakan persaudaraan luas tersebar,

Menjana kemakmuran bukanlah mudah,

Ujian melanda hadapi dengan sabar

Menggapai mimpi terpamer indah,

Bagai nyata berpijak di bumi,

Meskipun sukar tetap diredah,

Kasih persahabatan jelas bersemi

Digilap berkilat bekas tembaga,

Bekas terisi baja dan tanah,

Tinggi sekali harapan keluarga,

Perkahwinan dibina semoga ke Jannah

Cuaca berubah tak semena-mena,

Hadapi bencana berhati-hati,

Hari Malaysia lebih bermakna,

Perteguh perpaduan kesetiaan sejati

Di kuala sungai mencari lokan,

Dimasak tumis enak sekali,

Sahabat yang sakit kita doakan,

Semoga kesihatan dipulihkan kembali

Bergayutan di ladang sibuah naga,

Ungu warnanya sungguh menawan,

Warga emas amatlah berharga,

Ilmu dan pengalaman perlu dimanfaatkan

Majlis teratur patuhi acara,

Tidaklah nanti hadirin kegelisahan,

Biarkan rakyat terus berbicara,

Maudhuk tumpuan integriti kepimpinan

Semuanya tertulis di dalam kitab,

Ilmuwan silam membentuk tradisi,

Kalau menegur biar beradab,

Bermuhasabah lihat kekurangan diri

Riuh rendah pasar di  pekan,

Barangan pasar di atas pangkin,

Kelembapan organisasi usah dibiarkan,

Harus diperbaiki sesegera yang mungkin

Digoreng sahaja sayur petola,

Masakan biasa enak dan lazat,

Meskipun hanya pertandingan bola,

Jadikan faktor menyatukan rakyat

Berkabus putih di puncak Pulai,

Pemandangan indah terakam di fikiran,

Pencapaian institusi perlu dinilai,

Setiap enam bulan menjadi ukuran

Bunga mawar merah berkembang,

Disunting sekuntum mengindah jambangan,

Amanah terpikul bukan sebarang,

Dipersoalkan nanti diringankan jangan

Hujan batu anugerah Tuhan,

Fenomena luar biasa jarang dialami,

Manfaatkan pengaruh untuk kebaikan,

Golongan yang lemah perlu disantuni

Tertusuk duri pokok semalu,

Tumbuh meliar di tanah kosong,

Belajarlah dari kesilapan lalu,

Jalan ke depan tidaklah terpesong

Bersarapan pagi di bawah pohon,

Pohon rendang di kaki bukit,

Hidup berkeluarga biarlah rukun,

Syukuri bersama walaupun sedikit

Hati yang rosak sentiasa iri,

Kelebihan orang mengusik rasa,

Apabila ketamakan sudah menguasai,

Halal haram tidak diperkira

Lazat sekali buah cempedak,

Cempedak bergantungan ranum didahan,

Apabila banyak menerima dedak,

Perbuatan mungkar pun hendak dipertahan

Sesekali duduk mendengar cerita,

Ada yang sedang bernasib malang,

Disaat sendirian berdukacita,

Teman bergembira dimana menghilang?

Untuk kebal dipakaikan tangkal,

Amalan syirik perlu dihindari,

Setelah bukti tidak tersangkal,

Keputusan Hakim harus dihormati

Di pinggir pantai udaranya segar,

Angin petang dari utara,

Semangat kemerdekaan terus dibugar,

Berjiwa besar pertahankan negara

Di musim perayaan makan ketupat,

Ketupat direbus diikat kejap,

Walaupun wujud perbezaan pendapat,

Jangan berbalah tanpa beradab

Di malam hari melihat bintang,

Langit cerah di dini hari,

Hargai masa depan generasi mendatang,

Dengan memelihara amanah diberi

Sungguh berbisa ditikam belati,

Tidak disedari musuh menerpa,

Setelah jatuh mohon simpati,

Semasa di puncak suka dipuja

Sesal dahulu boleh dielakkan, 

Sesal kemudian tidak berguna,

Apabila dicurangi amanah kepimpinan,

Sampai masa sendirian berkelana

Kenderaan sarat mengangkut barang,

Untuk penuhi segala tempahan,

Usah dirai kejatuhan orang,

Mengambil iktibar jadikan sempadan

Negara makmur dengan keamanan,

Pelabur datang menangguk laba,

Pendidikan anak menjadi keutamaan,

Biar pun berkorban segala yang ada

Cuaca elok pergi ke padang,

Ke padang mengejar sirama-rama,

Pelaksanaan tanggungjawab usah dihalang,

Pesalah terima hukuman saksama

Kejayaan sahabat bersama dirai,

Majlis keraian di hujung tanjung,

Kebebasan kehakiman amat dihargai,

Maruah negara terus dijunjung

Seperti Mat Jenin berangan-angan,

Kahwini puteri isteri ketiga,

Usah dipermainkan sistem perundangan,

Hanya mengaibkan nama negara

Sungguh manja sianak rusa,

Jadi tumpuan setiap pagi,

Perdebatan muncul isu semasa,

Apabila libatkan profil yang tinggi

Di dalam kolam banyaknya ikan,

Sedang dikira untuk dijual,

Banyak helah sedang diusahakan,

Untuk menangguh perbicaraan terjadual

Ikatan bersambung tali temali,

Agar teguh dilanda cabaran,

Jangan bersikap enggan peduli,

Generasi mendatang akan terkesan

Riang mengejar sirama-rama,

Berwarna-warni penuh keindahan,

Kemerdekaan Indonesia diraikan bersama,

Makmurkan jiran hidup berdampingan

Pagi-pagi menjerat burung,

Burung merbah hinggap di dahan,

Jangan amalkan tabiat berbohong,

Nanti kecurangan jadi kebiasaan

Padang menghijau luas terbentang,

Haiwan ternakan terus menikmati,

Kalau diundang pastilah datang,

Bertandang dengan ketulusan hati

Hendak memberi rasa keberkatan,

Tanyalah hati dan dhamir sendiri,

Kesakitan dialami satu peringatan,

Nikmat Tuhan diambil kembali

Lagu lama mengusik kenangan,

Suara biduan yang sungguh merdu,

Isu kecil dipandang ringan,

Menjadi besar tidak terbelenggu

Pergi ke kebun menoreh getah,

Torehlah dengan berhati-hati,

Semangat bersahabat usahlah patah,

Bersilaturrahim sampai ke mati

Memang gemar lauk yang pedas,

Apatah lagi sotong dan ikan,

Meskipun kesihatan sedikit terjejas,

Latihan dan riadah perlu diteruskan

Minum teh tarik jadi kebiasaan,

Kesihatan terjejas insaf seketika,

Setiap masa ada cabaran,

Harus diubah pendekatan yang biasa

Bunga berkembangan di pinggir kali,

Budak-budak menangguk ikan,

Permasalahan sahabat harus dipeduli,

Usah biarkan dihadapi sendirian

Semak dan samun tetap diredah,

Untuk mencari simanjakani,

Semakin hari semakin terdedah,

Kecurangan lalu terbongkar kini

Buah manggis bergantungan di dahan,

Berdaya tahan diserang serangga,

Isu integriti tidak berkesudahan,

Ujian pemimpin dan rakyat jelata

Aktiviti tahunan merentas desa,

Baju basah berkeringat di dahi,

Tidak rasa bersalah berbuat dosa,

Hilanglah sudah kasih sayang Ilahi

Kopi panas di dalam gelas,

Jangan diminum bibir kepedihan,

Apabila bersahabat biarlah ikhlas,

Usah hidup dengan kepura-puraan

Kita mengakui diri beriman,

Tenang dihadapi ujian menyerang,

Harta dimiliki hanyalah pinjaman,

Manfaatkan untuk membantu orang

Berenang-renang ikan perhiasan,

Dihiasi lampu terang dan pudar,

Prestasi koperasi agak membimbangkan,

Semangat warga perlu dibugar

Penat seharian bermain guli,

Guli meleret ke dalam alur,

Sahabat yang sakit perlu dipeduli,

Seikhlas hati sumbangan tersalur

Menarik rambut di dalam tepung,

Berhati-hati tepung tak berselerak,

Pertemuan sahabat sentiasa didorong,

Hati yang rawan kembang terkuak

Indah berbalam di puncak Tahan,

Untuk kesana tersemat dihati,

Amat dirasai kuasanya Tuhan,

Diuji kesakitan, jadi lebih mengerti

Amatlah marah kepada penjajah,

Semarakkan semangat jati diri kita,

Berhati-hati terbit filem sejarah,

Janganlah sampai terkhilaf fakta

Banjaran Titiwangsa indah menawan,

Flora dan fauna bersuka ria,

Penghijrahan Rasul suatu pengorbanan,

Hidup yang gelap kepada cahaya

Sukar berinteraksi dengan sibebal,

Yang batil dikatakan kebenaran,

Rang Undang-undang terpaksa digubal,

Rakyat membahas pelbagai tafsiran

Memanglah sukar untuk memilih,

Apabila terdapat pilihan yang banyak,

Citra tercemar sukar dipulih,

Berfikir dahulu sebelum bertindak

Menghias tepak sekapur sirih, 

Buah pinang dikerat kerat;

Kami rakamkan terima kasih.

Buat semua peserta yang hebat.

Resmi padi tunduk ke bumi,

Berilmu tinggi santunnya budi;

Tertib penulisan menyampai isi, 

Kita kongsikan musykil di hati.

Yang betul kita lazimkan,

Jadi budaya dalam berbahasa,

Yang khilaf, kita luruskan,

Buat pedoman sepanjang masa.

Dari Rokan ke Indragiri,

Membawa tinta ke Kuala Linggi;

Tibalah masa mengundur diri,

Dilain masa bersua lagi.

Kalau ada sumur di ladang,

Boleh kami menumpang mandi; 

Moga dikurniakan umur yang panjang,

Seminar siri yang lain, boleh kita berjumpa lagi.

Yang hadir, beroleh manfaat,

Yang menganjur, menyusun acara;

Agar majlis beroleh berkat,

Al Fatihah dilafaz pembuka bicara.

Belum dikenal mungkin sebilangan,

Tokoh terkemuka tinggi dipandang;

Tugas saya untuk memperkenalkan,

Ilmuwan Budayawan sanjungan terbilang.

Tidakkan putus air dicintang,

Akrab terjalin erat hubungan;

Hari ini cendekiawan bersidang,

Melestari ilmu pustaka watan.

Sentiasa mendengar ingatan amaran,

Banjir melanda bila-bila masa;

Berhati-hati dalam pelaburan,

Supaya tidak berputih mata.

Sentiasa dibersihkan hindari hama,

Menjadi punca penyakit bercambah;

Ulang tahun kelahiran diraikan bersama,

Semoga bertambah kesihatan dan berkah.

Mencari arah hendak kemana,

Tidaklah perlu terhendap-hendap;

Usahlah marah apabila ditanya,

Jawablah dengan ilmu dan adab.

Hujan lebat belum berhenti,

Membasahi bumi pohon pun segar;

Kalau memikat mestilah berhati-hati,

Pantang dan larang usah dilanggar.

Berbuat baik janganlah jemu,

Selagi kudrat masih dimiliki;

Berpuluh tahun tidak bertemu,

Kini silaturrahim dipereratkan kembali.

Batu dipecahkan dengan penukul,

Penukul besi elok tersimpan;

Amanah diberi berat dipikul,

Sempurnakanlah dengan penuh kesungguhan.

Burung enggang berlegar-legar,

Suara terdengar memecah sunyi;

Pandangan berbeza harus didengar,

Ada kebaikan yang masih tersembunyi.

Lama beriadah berkeringat didahi,

Jasmani sihat jiwa pun tenang;

Pemergian guru dijemput Ilahi,

Bakti ditinggalkan terus dikenang.

Burung terbang dipipiskan lada,

Terbayang enak masakan ibu;

Buatlah baik berpada-pada,

Supaya tidak mudah tertipu.

Dulunya hutan penuh kehijauan,

 Kini menjadi bandar bestari;

Memburu peluang membina kekayaan,

 Hukum hakam haruslah dipatuhi.

Awan berarak arah Selatan,

Hujan gerimis di tengah hari;

Berusaha gigih tambah pendapatan,

Hidup mulia halalnya rezeki.

Duduk berkumpul atas pelantar,

Tiba-tiba terdengar ketawa mengilai;

Pilu melihat guru terlantar,

Jasanya besar tidak ternilai.

Perbetulkan arah mengadap kiblat,

Sempurnakan solat sesungguh hati;

Banyakkan berselawat dihari Jumaat,

Mengejar syafaat kemuliaan Nabi.

Ke kotaraya mencari hiburan,

Menonton wayang di Putrajaya,

Idea yang besar jadi perbincangan,

Harus diusahakan menjadi nyata.

Matahari memancar mata berpinar,

Dipohon rendang mencari teduhan,

Kemakmuran bersama matlamat sebenar,

Niat yang suci menjadi pegangan.

Usah dirayu orang tak sudi,

Menyakitkan hati semakin bungkam,

Tiada bersungguh tak kan menjadi,

Bagai pepatah hangat-hangat tahi ayam.

Anak dara di balik jendela,

Mengintai teruna sedang melintas,

Jasa yang lalu semoga berpahala,

Semuanya bersandar hati yang ikhlas.

Kebimbangan muncul krisis makanan,

Aktiviti pertanian kembali digalak,

Eidul Adha mengingati pengorbanan,

Menyuburkan ihsan menyempurnakan akhlak.

Tidak mudah ke Bukit Rupa,

Meredah belukar di Hutan Bangi,

Juadah tradisi yang tak dilupa,

Keenakan rendang tok warisan bergenerasi.

Makanan enak sungguh memberahi,

Masakan kampung gadis pingitan,

Pemergian anak menghadap Ilahi,

Lepaskanlah dengan penuh kesabaran.

Di tanah suci pergi beribadah,

Dengan azam dan persiapan rapi,

Sentiasalah menjaga tingkahnya lidah,

Jika tidak musnahlah diri.

Kisah Pak Malau di Desa Mersing,

Cinta sejati menikam kalbu,

Perlu dihalau perangai samseng,

Budayakan hormat dan sifat malu.

Bunyi mengilai di tengah malam,

Berbau wangi bunga cempaka,

Wajar juga cerita yang silam,

Menjadi koleksi kisah pusaka.

Jangan diharap sebarang ganjaran,

Ikhlaskan hati usah dipamer,

Raikan ulang tahun tarikh kelahiran,

Kampung halaman abadi semakin hampir.

Penyanyi baru merdunya suara,

Semakin terkenal banyaklah undangan,

Membantu orang tua usahlah berkira,

Bakti diberi pastilah ada ganjaran.

Berjalan-jalan ke Kota Bandung

Di permukaan air terbayang biasan

Perjalanan ditempuh dengan kesegaran

Buah pauh dimakan selalu

Bila ditempa hiasan suasa

Musim buah-buahan memang dinanti

Dapat memiliki dengan membida

Berhati-hati memijak air

Menenangkan diri dengan beribadah

Bekerja keras mengerah kudrat

Harganya mahal kayu meranti

Musim durian memang dinanti

Perlumbaan arnab dengan kura-kura

Sembilan bulan kandungan yang sarat

Berwarna ungu sibuah naga

Pengikut taksub dipanggil pecacai

Pergi memancing di hujung tanjung

Perkara yang baru pohon diperkenan

Masam dan manis si limau bali

Beramai-ramai memasang khemah

Letih memandu ke Kuala Ibai

Buku berjudul Rampaian Sari

Ingin melancong ke Tanjung Harapan

Burung merpati makan di tangan

Berbuntil-buntil buah cermai

Amalan berjalan diwaktu pagi

Berlari-larian ke sana kemari

Sedang meranum sibuah sukun

Cuti persekolahan banyak undangan

Hujan turun berhari-hari

Menyambung kain dengan peniti

Insan yang kurang usah dihina

Sejak kecil dilatih mengarang

Hendak gugur

Melintas jalan berhati-hati

Kari kambing dan roti nan

Merdekakan manusia berjiwa hamba

Air jernih di dalam bekas

Berjalan-jalan di pinggir hutan

Menyantuni tetamu dengan kesopanan

Berpuasa Syawal hari kelima,

Jamuan raya terus mengundang;

Jangan membanding rezeki diterima,

Dengan bersyukur jiwa kan tenang.

Menyeberangi sungai dengan berakit

Belajar hargai setiap peringatan

Berasa senang berada di sisi

Turun berduyun burung merpati

Lebih baik diam daripada berkata

Lemang

Dari Sedili ke Johor Lama

Gelang emas gelang suasa

Setelah berikhtiar terus bertawakal

Membuat perubahan perlukan gerakan

Lemang lerek semakin terkenal

Berbaik sangka orang berharta

Selama sebulan kita berpuasa

Selamatkan diri di tempat tersorok

Bunga ditanam di dalam pasu,

Pohon rendang tempat berteduh,

Sanak saudara saling bertemu,

Tali persaudaraan semakin diperteguh

Singgah di Muar menziarahi saudara,

Lama sudah tidak disantuni,

Sentiasa berhemah dalam berbicara,

Fitnah dan dusta harus dihindari

Dari Bangi ke Johor Bahru,

Sembilan jam sesak di jalan,

Walaupun hidup terus memburu,

Sejahtera di akhirat jadi tujuan

Orang Pahang mudik ke Pahang,

Orang Johor mudik ke Johor,

Sejarah terukir terus dikenang,

Menghadapi esok dijadikan obor

Suka dan duka sering dikongsi,

Supaya derita tidak menyiksa,

Perjalanan sukar menuju destinasi,

Ujian bahagia kembali ke desa

Sungguh memikat bunga melati,

Harum baunya hati tertawan,

Ramadhan berangkat berat di hati,

Syawal menjelma merai kemenangan

Hadiah tradisi berupa telur,

Simbol kegembiraan dengan kehadiran,

Salam Eidul Fitr tangan dihulur,

Ibadah Ramadhan mendidik keperibadian

Semua orang berlari-larian,

Di taman permainan riang gembira,

Mengata orang dibiasakan jangan,

Kelak sendiri rosak binasa

Berjalan-jalan di bazaar Ramadhan,

Beli sedikit juadah berbuka,

Hidup ini bukanlah mainan,

Perjuangan panjang yang terus dibawa

Membakar daging dengan arang,

Menambah selera bercampur asap,

Usah diperkecil peranan orang,

Semua pihak ada tanggungjawab

Ramadan menghampiri penghujung jalan,

Semakin bersemangat untuk beribadah,

Teguhkan hati hadapi cabaran,

Mudah menyerah menempah kalah

Kisah percintaan ke hujung nyawa,

Tema drama yang sering ditayang,

Pengurusan berintegriti dambaan semua,

Organisasi kukuh suasana merangsang

Pergi ke kebun menanam halia,

Air halia amalan afiat,

Ramadhan mendidik pekerti mulia,

Semoga berpanjangan ke akhir hayat

Menanti keputusan penuh debaran,

Akan mencorak maruah dan wibawa,

Membesarkan anak banyak cabaran,

Kesabaran tinggi membentuk jiwa

Ke bazaar Ramadhan tidaklah selalu,

Membeli juadah kesukaan keluarga,

Perlulah ada perasaan malu,

Agar akhlak peribadi dapat dijaga

Mengupas mangga berhati-hati,

Jangan sampai terluka tangan, 

Ramadhan bulan mengasuh hati,

Amanah usahlah dipandang ringan

Setiap pagi menghadiri kuliah,

Tanyalah Ustaz program pilihan,

Sentiasa berdoa memperoleh hidayah,

Agar kehidupan tiada penyesalan

Perlu melompat bermain teng-teng,

Suara teriakan mengganggu lena,

Undangan sahabat usah dienteng,

Tanda kita dalam ingatannya

Hidup bererti dengan berbudi,

Menjadi amal dibawa ke akhirat,

Pemergian ibu saudara ke alam abadi,

Semoga rohnya dicucuri rahmat

Majlis dirasmikan memukul gong,

Diikuti pula tepukan tangan,

Nuzul AlQuran sejarah yang agung,

Untuk penghayatan panduan kehidupan

Berbuka puasa bersama rakan,

Rakan yang lama pergi melata,

Ramadhan sememangnya sebuah pendidikan,

Menguji keikhlasan kepada yang meminta

Berterbangan riang burung merpati,

Hinggap sebentar di Batu Layar,

Pertolongan orang kita hargai,

Penat lelahnya tidak terbayar

Cuaca panas berpeluh di dahi,

Air diteguk dingin meluru,

Undangan ikhlas harus dipenuhi,

Pererat persahabatan lama dan baru

Sebarkan kebaikan tak kira siapa,

Harus disantuni semua insan,

Apa pun karenah ibu dan bapa,

Layani dengan penuh keikhlasan

Sampaikan kebaikan banyaklah cara,

Cara terbaik terus dirancang,

Berlemah lembut bila berbicara,

Tentu dihormati mulia dipandang

Di hari raya berbaju kurung,

Berkain batik bunga kiambang,

Bakat kanak-kanak harus didorong,

Berikan semangat supaya berkembang

Mencari langgai dapatnya bawal,

Setelah makan terus terlena,

Menyemai nilai sedari awal,

Melentur buluh dari rebungnya

Lauk gulai daging dan umbut,

Ulam raja membuka selera,

Huluran persahabatan harus disambut,

Apatah lagi yang berbeza budaya

Melihat wajahnya seperti dikenal,

Hendak menegur terasa segan,

Bertindaklah dengan penuh profesional,

Dendam kesumat segeralah dinyahkan

Semakin berusia bermasalah gigi,

Usah dituruti nafsu makan, 

Terima kasih dengan canggih teknologi,

Dengannya sahabat lama mudah dipertautkan

Harus dahulukan perkara utama,

Barulah bertahan hayat institusi,

Usah diungkit cerita yang lama,

Kelak merosak hubungan peribadi

Layang-layang meliuk lintuk,

Di tengah padang lembu meragut,

Orang berpuasa sering mengantuk,

Seruan bermalasan usah disahut

Ibu menanti anaknya balik,

Berpuasa bersama di bulan Ramadhan,

Pembelian emas bekal terbaik,

Ekonomi merudum ia dijadi sandaran

Di pantai Selangor banyak mentarang,

Digoreng berlada bercili merah,

Pengalaman yang ada dihargai orang,

Sumbangan idea menjadi jariah

Di pantai Selangor banyak mentarang,

Digoreng berlada bercili merah,

Pengalaman yang ada dihargai orang,

Sumbangan idea menjadi jariah

Berkilau-kilauan ikan kelisa,

Tersuluh cahaya ke satu arah,

Melatih cucu mula berpuasa,

Beri semangat jangan mengalah

Gemar berniaga bertambahlah laba,

Berdikit-dikit tambah kekayaan,

Bulan Ramadhan telah pun tiba,

Bulan mulia tingkatkan ketakwaan

Berhati-hati belajar makrifat,

Bukannya cukup hanya sehari,

Gembira sekali bertemu sahabat,

Sahabat yang sukar dicari ganti

Dapatkan santan kelapa diparut,

Makanan enak lebihkan Kuah,

Usah dibelenggu kepercayaan karut,

Hari bertuah dan hari musibah

Perjalanan meletihkan menuju ke Rompin,

Minum madu tenaga pun pulih,

Negara bobrok kerana pemimpin,

Pemimpin bobrok rakyat yang pilih

Musim pilihanraya banyaklah kempen,

Banyak pula janji bertaburan,

Berilah ruang yang muda memimpin,

Kalau terkhilaf berilah panduan

Dinding yang longgar perlu dipaku,

Supaya ruang menjadi kedap,

Berbeza pendapat sentiasa berlaku,

Biarlah berhujah dengan beradab

Hutan tebal tempat berburu,

Sungai bersih menangkap ikan,

Hari baru episod yang baru,

Hargai kehidupan lakukan kebaikan

Bersahut-sahutan monyet dan kera,

Riang mendapat bunga melati,

Kurang pengetahuan usah berbicara,

Persoalan besar hidup dan mati

Berhati-hati tebing yang runtuh,

Musim hujan banyak terjadi,

Tali silaturrahim terus diperkukuh,

Walaupun jauh undangan dipenuhi

Apabila letih marilah berjeda,

Lelapkan mata pulihkan kesegaran,

Walaupun banyak pandangan berbeza,

Carilah persamaan yang dapat menyatukan

Kembang menguning bunga kenanga,

Tumbuh berbaris di tepi titi,

Hidup berjiran ada etikanya,

Kerja ubahsuai dirancang teliti

Harus berani takdir diredah,

Ikhtiar dan usaha dengan berstrategi;

Mengubah sikap bukanlah mudah,

Perlukan ilmu dan kesabaran tinggi.

Sekumpulan unggas memenuhi kuala,

Di kuala sungai tempat mandi;

Gerakan waqaf disemarakkan semula,

Sediakan bekal di alam abadi.

Hasil menjala ikan kelah,

Gulai kuning membuka selera;

Hari pertama cucunda ke sekolah,

Insan sempurna pembela negara.

Makan kurma setiap hari,

Banyak khasiat Nabi amalkan;

Doakan sahabat yang sedang diuji,

Semoga kesakitan diganti kesembuhan.

Makan kurma setiap hari,

Banyak khasiat Nabi amalkan;

Doakan sahabat yang sedang diuji,

Semoga kesakitan diganti kesembuhan.

Goreng berlada ikan gelama, 

Makan berselera dengan budu;

Nilai persahabatan lebih utama,

Berbanding wang dihimpun tidak membantu.

Angin berhembus cuaca pun redup,

Segerakan apa yang perlu dibuat;

Kesakitan menunjukkan kita masih hidup,

Permasalahan tandanya kita masih kuat.

Diri terhina dengan panas baran,

Orang melihat terasa rimas;

Didiklah diri dengan kesabaran,

Jiwa yang berkembang usah ditindas.

Walaupun lesu tetap digagahi,

Ke puncak gunung jadi sasaran;

Adakalanya harapan tidak terpenuhi,

Ada pendidikan Tuhan sampaikan.

Jalan berliku ke Sungai Koyan,

Singgah sebentar di pekan Mentakab;

Kemenangan dilihat sebagai ujian,

Penuhi janji dengan bertanggungjawab.

Masam manis rasa delima,

Beli sekilo bawa ke Sabah;

Keputusan pilihan raya sudah pun diterima,

Usah pertikai lakukanlah muhasabah.

Adakalanya hidup dengan kesukaran,

Harus ditempuh segala badai;

Pilih pemimpin dengan kesedaran,

Masa depan kita usah digadai.

Tikar diperbuat daripada rotan, 

Bergotong-royong sambil berlawak;

Patuhilah arahan tata kesihatan,

Demi kebaikan semua pihak.

Di kawasan tertentu pandu perlahan,

Hormati pengguna yang kian bertambah;

Usah disesali ujian Tuhan,

Pasti berhikmah di sebalik musibah.

Naik rakit milik nelayan,

Mudik ke hilir membawa jala;

Hati yang sakit usah dilayan,

Jadikan ujian peningkat takwa.

Kapal padat meriam dan bedil,

Pergi belayar ke tanah asing;

Berhujah hebat perihal yang batil,

Di depan Munkar Nakir mulut terkancing.

Di taman permainan berjongkang jongkit,Anak kecil bermain keriangan; Apabila diuji dijangkiti penyakit,Sabar dan usaha mohon kesembuhan.

Gelang emas gelang suasa

Ingin mengembara arah Utara

Universiti rakyat universiti watan

Jadual harian semakin padat

Kuih tradisi kuih bahulu

Karipap suji tepung pelita

Bersarapan pagi di warung sebelah

Kerbau menguak di tengah lembah

Kalau melancong ke Sulawesi

Perjalanan indah kembali ke Selatan

Di pohon mangga menumpang dedalu

Segenggam kapas memanglah ringan

Bunga cempaka berbau harum

Awan mendung berarak perlahan

Kisah lama masih diulang

Pantai putih pasirnya gebu

Kereta baru dipandu laju

Bersama sahabat semua bercerita

Usah merasakan dirimu kuat

Luka kecil bengkak bernanah

Burung terbang dipipiskan lada

Adakala diperdaya Sang Kancil

Tekak sakit tersekat tulang

Kelapa muda banyak khasiat

Anak muda suka berkelana

Jangan biasa lebihkan gula

Hampir habis air segelas

Banyak kebaikan mengingati mati

Kekurangan diri perlu diperhati

Usah dibiar yang terpendam dihati

Tetamu datang bertali arus

Badan letih tidur pun lena

Kopi panas di dalam gelas

Dipagi hari berangkat pergi

Berbondong-bondong rombongan Cik Kiah

Tahun Baru Cina sungguh meriah

Berenang cantik ikan pelaga

Menumbuk padi di dalam lesung

Majlis perkahwinan di Pekan Ceras

Angin menderu terasa dingin

Membakar ikan gunakan arang

Jarang didengar penyakit kusta

Awan berarak ke ufuk timur

Telah pun layu bunga melati

Peralatan dapur di atas para

Masak menguning sibuah mangga

Perhatikan jalan jangan tersasar

Ke Inderapura memanglah jauh

Tanaman bunga menjadi hobi

Teruja pesara menanti pencen

Sungguh lazat kelapa muda

Kopi terenak dari Kedah

Pergi ke surau berkain sarung

Tengkujuh reda masa pemulihan

Terengganu Darul Iman kini ditinggal

Keropok dan batik di Pasar Payang

Setelah lama tidak mengunjungi

Biarpun diuji berkali-kali

Di tanah lapang menanam halia

Ibu tua menanti kepulangan

Sangat digalakkan pintar memanah

Pelbagai haiwan hidup melata

Sungguh indah sirama-rama

Buah dikeluarkan dengan memulas

Dalam hutan unggas bernyanyi

Mari selesaikan perkara yang kusut

Hadapi ujian dengan tabah

Usah biasa melebihkan gula

Jualan murah memilih sepatu

Usahlah sudu melebihi kuah

Berbau wangi buah kuini

Matahari bersinar wajah ceria

Menabur jagung makanan merpati

Setiap makhluk ada peranan

Cuba longgarkan ikatan terpintal

Jangan abaikan anjuran Tuhan

Berteduh hujan di pohon ara

Adakalanya perlu beri amaran

Apabila berbicara mesti berhati-hati

Bagaimana berat mata memandang

Tebing pecah di Sungai Tekali

Berwaspada gunting dalam lipatan

Menampung berat dengan bertongkat

Ada udang di sebalik batu

Undangan diterima majlis makan

Banyak perkara ingin dihindari

Mendayung sampan merapat ke tepi

Ramai orang yang kaya raya

Semakin dibuat perkara dilarang

Kita hanyalah insan yang lemah

Ekspedisi menarik ke Hutan Belum

Bermacam inti di dalam pau

Ada orang menyebutnya cabai

Lakukan sesuatu dengan terarah

Memang berkhasiat kelapa dara

Kambing berlari di atas titi

Sudah ditarah Bukit Pelali

Faktor dalaman faktor luaran

Bila malam turunkan kelambu

Jangan dikata otak berkarat

Berhenti rehat di Hentian Macap

Menaiki basikal pergi ke lahan

Bertubuh besar kelihatan gagah

Lihat sekeliling kanan dan kiri

Berpada-pada memakan kerang

Sarang lebah bergayut di dahan

Harus dikendalikan sifat baran

Gendang kecapi kini dipalu

Di kota besar penduduknya padat

Langat cerah malam berseri

Menjadi hobi memancing ikan

Adat Melayu bersirih junjung

Mengail ikan dengan joran

Daripada gemuk menjadi kurus

Bersederhana memakai perhiasan

Mendengar lagu sebagai hiburan

Biar pun pahit sayur peria

Perjalanan sukar ke Kalabakan

Bersuka ria siburung tempua

Oleh kerana telah ditularkan

Bunga disunting gadis pingitan

Papan terpilih sikayu meranti

Cahaya suria kian bersinaran

Jalan sesak pergerakan perlahan

Pandai memilih dalam berpakaian

Banjir besar dinamakan bah

Air diminum menghilang kehausan

Berkualiti tinggi kayu meranti

Pengalaman menarik pergi berburu

Api yang kecil dibiar melarat

Sentiasa elakkan daripada bencana

Tanam pegaga di tepi pagar

Kuih koci berisi inti

Pantang sekali tindakan yang lambat

Pohon kelapa melambai-lambai

Langit mendung diliputi awan

Dingin udaranya di Kota Bogor

Indah mengambang bulan purnama

Banyak khasiat simadu lebah

Tidaklah berguna besarnya pangkat

Kalau pergi ke pasar borong

Ke Pantai Port Dickson peroleh ketenangan

Begitu indah suara yang lunak

Sesuatu yang dipelajari perlu didalami

Melambai-lambai sipohon ru

Hiburkan hati membaca komik

Awan menutup puncak Tahan

Dimasak lemak sayur turi

Terdengar sayu suara tempua

Norma baru antaranya berwebinar, Penyertaan meluas ke luar negeri, Walaupun rentas negeri telah dibenar, Berhati-hatilah dan jagalah diri.

Rayuan datang demi rayuan, Jangan mudah undi diberi, Rumahtangga dibina dengan kesucian, Keberkatan hidup itulah yang dicari.

Masak gulai ikan tenggiri, Dicampur dengan santan kelapa, Usahlah digadai maruah diri, Laba duniawi yang tidak seberapa.

Elakkan daripada tercetusnya perang, Perundingan diplomasi lebih selesa, Meskipun kelihatan pandemik berkurang,Jaga kesihatan diri sepanjang masa.

Kalau berkunjung ke negeri Perlis, Rasailah kari ikan nyuk-nyuk, eruskan berfikir, membaca menulis, Elakkan daripada menjadi nyanyuk.

Buah manggis masak didahan, Manggis mentah rasanya kelat;Akhlak mulia menjadi keutamaan, Ciri kepimpinan perhatian rakyat.

Sudah lama menahan lapar, Tiap saat terus dibilang;Kalau hipokrasi masih terpapar, Kepercayaan rakyat pasti kan hilang.

Siang malam terasa sunyi, Penghuni berpindah entah kemana;Hipokrasi diri tidak tersembunyi, Hilang kepercayaan malah terhina.

Terbang rendah burung merpati,Makanan ditabur di tanah rata;Kisah politik tidak berhenti, Sentiasa bergolak hendakkan kuasa.

Telah terhimpun sirama-rama, Bila berterbangan membentuk keindahan;Tiga puluh lima tahun hidup bersama, Banyak pengajaran harus dimanfaatkan.

Pahit menyengat rasanya gambir, Bagi siapa yang tidak biasa;Prihatin rakyat hanya di bibir, Terasa bukan pancaran jiwa.

Terjemahan perilaku menambat taat,Menambat taat tidaklah mudah;Terus berkarya memberi manfaat,Semoga penulisan menjadi ibadah.

Banyak berjuntaian bunga rambai, Jadi tumpuan sekawan lebah;Kesihatan diri usah diabai, Banyak beriadah mudah beribadah,

Murtabak tosei dan juga capati, Hidangan enak untuk bersarapan;Merancang sesuatu biarlah teliti, Integriti pula dijadikan landasan.

Terasa ingin terbang ke awan, Untuk mereda jiwa yang resah;Angkatlah pemimpin yang berkewibawaan, Tidaklah orang memandang rendah.

Sarapan dengan kuih koci, Sambil mendengar ustaz berceramah;Mengapa tidak hayati perintah Ilahi, Keaiban orang usah didedah.

Melintasi perangkap dengan meniarap,Bergerak dengan berhati-hati;Janganlah jadi pegar yang diharap,Harapkan pegar, dia yang makan padi.

Sudah lama menantikan hujan, Tumbuh-tumbuhan menghijau tanah yang basah, Mulakan hari dengan kesucian, Berbaik sangka dan banyak bersedekah.

Sudah berakhir musim durian, Musim buah-buahan hilang seketika;Lafaz ditutur lambang keperibadian, Gaya berbahasa dan fakta dikemuka,

Perlahan-lahan melewati titi,Jangan sampai terjatuh ke tanah;Meskipun di Parlimen ada imuniti,Apabila berhujah usahlah memfitnah.

Musim tengkujuh sudah pun tiba,Hujan turun lebat sekali;Nilai persahabatan amat berharga,Diusia persaraan lebih dirai.

Merah warnanya bunga melati,Elok sekali menjadi suntingan;Apabila berbicara biarlah dari hati,Bukan disaluti dengan kepura-puraan.

Jarak yang jauh perjalanannya lama,Singgah berehat menenangkan hati;Selagi ibu bapa masih bersama,Ambillah peluang menabur bakti.

Usah diikut kesana kemari,Nanti keletihan memenatkan badan;Apabila kelonggaran telah diberi,Berhati-hatilah mengambil tindakan,

Indah berkerlipan sikunang-kunang,Memberi ketenangan hingga ke pagi;Tokoh perjuangan perlu dikenang,Didik generasi untuk menghargai.

Enak rasanya padi huma,Banyak ditanam di negeri Sarawak;Hari Malaysia diraikan bersama,Jiwa Malaysia terus bersemarak.

Buah cempedak buah nangka,Ditanam berbaris di tanah pusaka;Bertindak gedebe berpada-pada,Di alam sana terkulai tak bermaya.

Rakaman Pantun4

Rakaman Pantun3

Rakaman Pantun2

Rakaman Pantun 1

Angkasa raya indah menawan,

Ciptaan Tuhan nan maha perkasa;

Raikan budaya pelbagai keturunan,

Aman sejahtera semua warga.

Burung tekukur burung kedidi,

Berkicau riang pagi dan senja;

Bahasa dan sastera penghalus budi,

Asas sahsiah kita semua.

Selembar benang menjadi kain,Daya dan usaha tangga kejayaan;Perpaduan dipupuk persefahaman dijalin,Negara aman ekonomi mapan.

Burung tempua rendah sarangnya,Dijadikan bidalan untuk peringatan;Taat kepada ibu dan bapa,Jasa guru usah dilupakan.

Anak teruna bernyanyi seloka,

Disambut dendangan gadis rupawan,

Universiti penggerak kemajuan negara,

Khidmat masyarakat tidak dilupakan,

Sastera penuh kias ibarat,Menjadi ibrah bagi manusia;Ilmu tanzil dan sains berpadu erat,Terbina tamadun umat bitara.

Ke laut dalam menangkap ikan,Samudera kaya sumber negara;Ekonomi negara sama-sama ditingkatkan,Untuk mencapai kemakmuran bersama.

Dalam al-Quran telah diisyaratkan,Alam semesta ciptaan Ilahi;Sains dan teknologi asas kemajuan,Ayuh suburkan kreativiti dan inovasi.

Flora dan fauna ciptaan Tuhan,Di jagat raya menambah keindahan;Ilmu sendi kehidupan insan,Sepanjang hayat usah diabaikan.

Sabah, Sarawak dan Semenanjung,Tiga wilayah membentuk negara;Ilmu dan akhlak sama-sama dijunjung,Kemajuan tercapai kesejahteraan terpelihara.

Karya ilmu dan pelbagai hikayat,Mercu tanda tamadun bermartabat;Tuntutlah ilmu sepanjang hayat,Cemerlang di dunia gemilang di akhirat.

Mahkota raja bertatah intan,

Anggun dipakai di atas takhta;

Warisan dipulihara kemodenan dipesatkan,

Universiti watan lestarikan bersama.

Sayyidul ayyam hari Jumaat,Penuh barakah kurniaan Ilahi;Penubuhan UKM mandat rakyat,Akan dipenuhi amanah abadi.

Dirgahayu UKM telah berlalu pelbagai peristiwa,Semuanya bermanfaat menjadi teladan;Roh UKM tersemat dijiwa,Universiti keramat universiti kebanggaan.

Terbang beralun sirama-rama,Bagai ombak tali temali;Hormat menghormati prinsip bersama,Mengapa dilanggar berkali-kali.

Hati tenang melihat ikan,Berenang-renang riang dan ria;Kedaulatan undang-undang sering dilaungkan,Rakyat memerhati ia dilaksana.

Sentiasa memelihara kesihatan gigi,Ikuti jadual rawatan diatur;Meraikan sahabat yang akan pergi,Sehingga bertemu dipanjangkan umur.

Tak hilang bisa ular diakar,Mengesan mangsa deria bau;Membina keikhlasan memanglah sukar,Amal ibadah tak perlulah beritahu.

Buah berkhasiat itulah kurma,Dibulan Ramadan paling dicari;Pandangan pakar harus diterima,Usah bergantung berita tak pasti.

Angin semilir bertiup lembut,Pohon nyiur melambai-lambai;Redakan keadaan yang kelam kabut,Supaya kestabilan dapat dicapai.

Sorong papan hingga ke depan,Untuk diletakkan daun selasih;Keadilan adalah asas kehidupan,Harus dilaksana tanpa pilih kasih.

Jalanraya lengang kini di bandar,Berhati-hati wabak yang bertebaran;Kini rakyat semakin sedar,Apa yang berlaku jadi perdebatan.

Musim durian hampir berakhir,Muncul pula buah rambai;Berlapang dada perkembangan mutakhir,Kepentingan rakyat jangan terabai.

Pagi-pagi sudah berangan,Sambil berbaring fikiran melayang;Hendak melantik perlu pertimbangan,Supaya tidak dipersendakan orang.

Terbang unggas di langit biru,Bermain-main di celah awan;Politik Malaysia semakin bercelaru,Kalau lompat sikatak lompat dibiarkan.

Terasa bosan lama menanti,Tidak pun muncul lintas kelibat;Buat keputusan biar berhati-hati,Usah timbulkan amarah rakyat.

Antara kegemaran kuih ketayap,Aroma pandan tambah kelazatan;Mendapatkan jawatan dengan tanggungjawab,Kepentingan masyarakat menjadi keutamaan.

Air yang dingin di dalam kendil,Sungguh menyegarkan hilang dahaga;Pemergian ilmuwan Dr Siddiq Fadzil,Bangsa kehilangan permata berharga.

Pagi nan indah udaranya nyaman,Unggas terbang bersiulan riang;Mari raikan Hari Kemerdekaan,Hasil pengorbanan para pejuang.

Gerai Pak Su menjual peneram,Kini hidupnya senang dulunya susah;Orang khianat tidak kan tenteram,Jiwa derita resah gelisah.

Jangan biarkan menjadi muflis,Perlakuan bercanggah hilanglah pahala;Jika takdir sudah tertulis,Jodoh tertangguh berlangsung jua.

Selepas hujan terasa kesepian,Mengenang diri tidak sempurna;Pemergian Tun Ahmad satu kehilangan,Jasa dan bakti dikenang selamanya.

Tidak semua berkebolehan mengarang,Ilham datang di malam sunyi;Usah dipersenda kebijaksanaan orang,Tidak semua yang kita ketahui.

Di pagi raya berjuadah ketupat,Rendang dan lodeh jadi hidangan;Apabila keputusan sudah dibuat,Bertawakallah melaksana dengan kesungguhan.

Tempat berwacana tersedia di persada,Perdebatan ilmiah sering dianjurkan;Bukakan pemikiran luaskan dada,Demi rakyat lupakanlah perselisihan.

Burung berterbangan merah di dada,Terbang berkawan sambil bersiulan;Usah dipersulitkan keadaan yang ada,Gembleng keupayaan membina kesejahteraan.

Cuaca kering menyebabkan kebakaran,Hasil pertanian banyak binasa;Melihat sesuatu dengan pemikiran,Dapat menginsafkan kebesaran Sang Pencipta.

Burung camar terbang berkawan,Pulang ke sarang menjelang malam;Kematian ilmuwan sangat dirasakan, Bagai obor yang telah padam.

Raja Udang burung yang cantik,Hinggap seketika di pohon ara;Perdana Menteri baru telah pun dilantik,Tumpukan perhatian mengurus negara.

Sentiasa berhemah bila berkata,Peliharalah hati apabila berteman;Universiti watan naratif kita,Terus diperjuangkan zaman berzaman.

Kenangan pahit terus terpahat,Peristiwa hitam tidak terhurai;Dalam politik banyak muslihat,Kejujuran hilang, maruah tergadai.

Awal malam sudah terlena,Perut kenyang nikmatnya makan;Senario politik menguasai suasana,Semoga perubahan membawa kebaikan.

Rempah ratus di Pulau Maluku,Hasil penjajahan kerajaan Belanda;Bersabar menanti perubahan berlaku,Harapan rakyat sedang membara.

Suasana resah semakin kepanasan,Hiruk pikuk kata mengata;Apabila bersahabat tiada keikhlasan,Saling mengaibkan rahsia terbuka.

Nasi lemak di atas meja,Disapu kaya sekeping roti;Berbudi bahasa jadikan budaya,Di persada dunia bangsa dihormati.

Dusun meriah dikunjung tetamu,Buah yang ranum dipohon yang rendah;Jika sampai rakyat pun jemu,Pemimpin mungkar kan terima padah.

Buah manggis terhimpun di nyiru,Buah durian semakin berkurang;Pemimpin bertelagah rakyat keliru,Letakkan keutamaan apa yang diperjuang.

Memberi kebahagiaan jiwa pun girang,Janji dimeterai mesti ditepati;Bersedekah tanpa diketahui orang,Bina keikhlasan menyuci hati.

Dalam air terbayang wajah,Wajah hilang air berkocak;Tegakkan benang basah dengan berhelah,Hilang penghormatan orang dah muak.

Usah bersedih berputus tunang,Ada hikmah di sebalik peristiwa;Orang berbudi sentiasa dikenang,Terasa kehadirannya walaupun telah tiada.

Mendengar suara berbisik perlahan,Dicelah pohon kukuh berakar;Pemergian Sarah amat dirasakan,Semoga yang ditinggalkan tabah dan sabar.

Timbul kerisauan senja yang merah,Bagaikan petanda kepada wabakBudaya memfitnah kian membarah,Harus dibendung agar tidak merebak.

Media sosial kini menjadi alat,Harus berhati-hati memberi pandangan;Angka kematian semakin meningkat,Wabak ini usah diambil ringan.

Angin panas terasa dipipi,Monsun Barat Daya memberi kesan;Kenyataan disiar kenyataan dinafi,Rakyat tak peduli tanda dah bosan.

Negeri Terengganu ramai pengukir,Ukiran kayu dibuat bekas;Selagi kemelut belum berakhir,Tangani wabak tidak terfokus.

Pemandangan indah di Lurah Bilut,Tempat berehat tenangkan fikiran;Konflik politik semakin kalut,Rakyat keliru semakin bosan.

Sedang berlangsung musim buah-buahan,Kuranglah dicari buah rambai;Krisis kepemimpinan jadiperhatian,Pembelaan rakyat usah diabai.

Berkayuh sampan mudik ke hulu,Arus diredah dengan berani;Mengimbau perjuangan tokoh terdahulu,Legasi tinggalan wajar diteladani.

Dibuat jeruk buah berangan,Apabila diperam tidaklah lama;Hilangkan sengketa harmonikan hubungan,Masalah negara hadapi bersama.

Sentiasa dambakan berita terkini,Yang benar lagi berwibawa;Pemimpin tulin harus berani,Usah berdalih apa lagi berdusta.

Jangan sampai diberi amaran,Ikutlah peraturan yang disenarai;Amalan agama perlu ada sandaran,Sunnah Nabi usahlah diabai.

Perlakuan janganlah menjolok mata,Hanya timbulkan benci dihati;Di saat rakyat sedang derita,Para pemimpin tunjukkanlah empati.

Bersilang kaki duduk dikerusi,Merenung alam ciptaan Tuhan;Bagi yang berlebih mari berkongsi,Mereka yang kurang usah dibiarkan.

Enak sekali rendang serati,Juadah dihidang di atas meja;Jadi pemimpin sentiasa diperhati,Agar dihormati akhlak dijaga.

Pergi ke pasar beli tenggiri,Harga murah tak perlu ditawar;Lihatlah kepada diri sendiri,Jika hubungan menjadi hambar.

Tempat bertemu di satu lingkaran,Kenderaan beratur berbaris- baris;Setelah bersara aktifkan pemikiran,Banyakkan membaca dan juga menulis.

Tumpang berteduh di pohon sena,Tumbuh subur di pinggir jalan;Perasaan gembira melihat suasana,Fakir dan miskin beraya korban.

Resah sekali di dalam gerabak,Penumpang bersesak semua kepanasan;Kematian sahabat kerana wabak,Perginya tiba-tiba amat mengejutkan.

Seperti terdengar bunyi tembakan,Burung bernyanyian terhenti tiba-tiba;Kelihatan wabak semakin membimbangkan,Berusaha hindari bertawakal sentiasa.

Memang berkhasiat durian Belanda,Hijau kulitnya lembut berduri;Usah dibiar tekanan melanda,Kelak merosak diri sendiri.

Sambil bercerita lidi diraut,Menghimbau kembali kisah yang lama;Jasad terpisah jiwa bertaut,Eidul Adha diraikan bersama.

Hujan turun mendingin hawa,Selepas hujan udara pun segar;Berpuasa Arafah besar manfaatnya,Semangat berkorban terus dibugar.

Menyusuri pagi di pantai yang indah,Sambil menatap awan gemawan;Dalam persahabatan jagalah lidah,Tanpa sedar tersinggung perasaan.

Berjalan kaki berbatu-batu,Di dalam hutan meredah sengsara;Berganding bahu kita membantu,Sewaktu berada janganlah berkira.

Terik mentari mata berpinar,Keringat berbintik membasahi dahi;Pandemik yang ada memang lah benar,Norma baharu haruslah dipatuhi.

Ingin melancong ke Balik Papan,Tempatnya indah lagi berbudaya;Kalau pun berlaku sebarang kesilapan,Usahlah diaib dan dipersenda.

Cuaca harian sentiasa diramal,Aktiviti direncana untuk keluarga;Usahlah berkira apabila beramal,Tuhan mengganjari berlipat ganda.

Seorang sarjana bicaranya indah,Banyak tersirat disebalik kata;Semasa pandemik sentiasalah bertabah,Ujian Tuhan di alam semesta.

Disenangi orang berbicara ramah,Tetamu berkunjung dari Darau;Bila berbelanja sentiasa berhemah,Tidaklah sesak dimusim kemarau.

Burung berkicau riang menari,Angin berhembus terasa dingin;Jaga kesejahteraan jagalah diri,Kesihatan keluarga harus dipimpin.

Bayangkan esok kita kan mati,Apa dilakukan hari kelmarin;Laksanakan amanah sepenuh hati,Usah dirampas hak orang lain.

Memetik bunga dalam belukar,Janganlah sampai tertusuk duri;Dalam suasana susah dan sukar,Janganlah pentingkan diri sendiri.

Apabila datang suatu bencana,Sabar dan bersatu menjadi tuntutan;Jika kepimpinan tidak sempurna,Pasti negara tidak berhaluan.

Tempat bersejarah di Kota Linggi,Turut dirungkai catatan lama;Berpulang saudara ke pangkuan Ilahi,Iringkan doa berbahagialah di sana.

Anak itik berenang-renang,Berenang-renang sampai ke tepi;Derita orang harus dikenang,Kesenangan peribadi harus dikongsi.

Bertitik keringat kelihatan di dahi,Mengejar keindahan si rama-rama;Sahabat pulang ke pangkuan Ilahi,Tinggalkan kenangan ketika bersama.

Masak ranum sijambu batu,Pohonnya rendang jauh di sana;Bergabung hati bersama membantu,Keyakinan sahabat disempurnakan sebaiknya.

Melakukan kebaikan tidak kan berakhir,Itulah bekalan yang dibawa ke sana;Hati yang mulia nampak terzahir,Tanpa menunjuk-nunjuk kepada sesiapa.

Jarang diguna si gula batu,Amalan biasa generasi lama;Usah dihalang yang datang membantu,Masa sukar dihadapi bersama.

Walaupun harganya tidaklah seberapa,Amatlah bermakna menjadi kenangan;Selagi memiliki ibu dan bapa,Harus dilayani serta dimuliakan.

Berpada-padalah memilih hiburan,Biarlah yang dapat mendidik kalbu;Berhati-hatilah lakukan pelaburan,Supaya tidak diperangkap penipu.

Awan mendung meredup suasana,Matahari terlindung cahaya tersekat;Persahabatan lama terus terbina,Hargailah ia sampai ke akhirat

Pergi berdagang di Pasar Ahad,Bawa barangan khazanah hutan;Biar pun orang terus berhasad,Sentiasa waspada doakan keselamatan.

Makan sireh bersama pinang,Untuk tetamu datang berkunjung;Kenangan nan lalu usah dikenang,Nasib yang malang tidak beruntung.

Harus bersabar sifat amarah,Musnahkan jiwa personalitii berkembang;Amat bergembira hari bersejarah,Temui semula tulisan lama yang hilang.

Laluan pembangunan terpaksalah berpindah,Hasil negara perlulah dijana;Penulisan kreatif tidaklah mudah,Jagalah bersungguh jangan kehilangannya.

Tanam keledek di atas batas,Dijaga selalu cepatlah bercambah;Semakin pandemik ramai yang terjejas,Bilangan yang miskin semakin bertambah.

Berayun perlahan buai-buaian,Biarkan sahaja didorong angin;Saat menikmati kelazatan durian,Ingatlah derita sifakir dan miskin.

Bila bersendirian usahlah berhiba,Cari ketenangan di dalam dusun;Musim buah-buahan sudah pun tiba,Durian berguguran harga pun turun.

Di usia begini carilah rakan,Sesekali diaturkan dapat bersua;Perkara mudah mengapa disukarkan,Bantulah urusan bahagiakan manusia.

Digigit kenyal isinya lokan,Masakan tradisi jadi pusaka;Kebaikan lalu telah dilakukan,Ganjaran diterima tanpa disangka.

Harus melancong ke kota Wuhan,Kota moden lagi bestari;Apabila sakit diuji Tuhan,Rawatan dan doa harus selari.

Sumbangan orang di sebalik tabir,Jarang disedari kerana tersorok;Ungkapan buruk terlahir dibibir,Dari hati yang sedang membusuk.

Burung terbang riang di angkasa,Burung helang mencari makan;Tidak bersyukur dengan yang ada,Jiwa gelisah dengan ketamakan.

Masih ramai yang hidup melarat,Negara pesat dengan pembangunan;Persahabatan sejati tanpa bersyarat,Sentiasa ada saat diperlukan.

Kuda berlari atas pelana,Hati sayu ingin menangis;Amanah orang harus disempurna,Semoga kepercayaan tidak terhakis.

Kuda berlari atas pelana,Hati sayu ingin menangis;Amanah orang harus disempurna,Semoga kepercayaan tidak terhakis.

Rasanya manis buah tembikai,Musim panas meningkatkan rasa;Walaupun banyak yang dipertikai,Dos kedua sudah pun disempurna.

Lebah bersarang lebah tebuan,Usah diganggu usah dilibas;Apabila datang rayuan bantuan,Usah bertangguh hulur dengan ikhlas.

Elakkan wabak duduklah di rumah,Aktiviti kekeluargaan dapat dilaksana;Covid19 menzahir banyak hikmah,Peniaga kecil meningkat bilangannya.

Menegak kebenaran bersuara lantang,Dengan ilmu asas perdebatan;Biarpun banyak cemuhan yang datang,Perubahan kebaikan perlu diperjuangkan.

Hasad dengki diamalkan jangan,Tanyalah sendiri apa yang dicari;Kalau hidup penuh kepura-puraan,Kegelisahan hati yang kuasai diri.

Indah memutih kambing biri-biri,Padang menghijau sungguh mempesona;Hati berbahagia dapat memberi,Amanah dan kepercayaan telah disempurna.

Kenangan lama bersama rakan,Bergurau senda berselisih berbalah;Bukankah Nabi telah mengajarkan,Lembut tutur kata disukai Allah.

Emosi terganggu jejaskan kesihatan,Orang merajuk eloklah dipujuk;Pelbagai pendapat telah dikemukakan,Pandangan pakar haruslah dirujuk.

Adakalanya perlu berimaginasi,Untuk jelmakan segala hasrat;Peningkatan usia menghampiri destinasi,Perkampungan abadi di alam akhirat.

Fikirkan dahulu sebelum bertindak,Tidaklah nanti mudah diperdaya;Sama ada konspirasi atau tidak,Hadapi wabak dengan sepenuh upaya.

Juadah istimewa terubuk masin,Hadiah dari seorang kawan;Segeralah dapatkan suntikan vaksin,Wabak melanda dapat dilawan.

Cahaya matahari di celah awan,Awan tebal berarak tiada;Pandemik melanda suatu ujian,Patuhi semua SOP yang disedia.

Sungguh harum buah kuini,Wangi baunya rasanya lazat;Mari hargai sumbangan yang murni,Pengorbanan rasa, peluh dan keringat.

Kalau menebang sipohon jati,Pohon di Jawa dijadikan papan;Biarpun terluka di dalam hati,Lebihlah mulia berikan kemaafan.

Sesekali berlaukkan ikan kering,Hasil laut tak pernah pupus;Berita yang tiba harus disaring,Fitnah disebar dapat dihapus.

Wabak melanda di setiap negeri,Jangan mudah diambil ringan;Pemergian ulama menghadapi Ilahi,Kehilangan besar amat dirasakan.

Emosi terkesan peristiwa kelmarin,Berhari-hari tidak berselera;Dengan merampas hak orang lain,Apakah wujud ketenangan di jiwa?

Lemak manis kuih keria,Asal Melaka juadah harian;Mari raikan Jumaat yang mulia,Banyakkan solawat ke atas Junjungan.

Jiwa peduli harus diimarah,Susah saudara dapat dirasa;Sangat perlu mempelajari sejarah,Untuk perkukuh jati diri bangsa.

Sudah terhidang sebuku roti,Secawan kopi untuk bersarapan;Setiap kematian adalah pasti,Usaha dan ikhtiar jadi kewajipan.

Di air cetek sampan disorong,Sambil menangkap ikan belida;Usah ada pandangan yang serong,Kepada yang dijangkiti virus melanda.

Langit gelap diliputi awan,Awan mendung di tengahari;Pengambilan vaksin usah diringankan,Pandemik menular membimbangkan sekali.

Mi goreng dengan perencah kerang,Antara juadah di meja makan;Apabila menerima kebaikan orang,Hargai dengan memberi kebaikan.

Dari Bangi hendak ke Bangsar,Tersekat pula di Seri Petaling;Majlis dihadiri hasratnya besar,Bunga yang mekar hendak disunting.

Untuk berjaya hindari kemalasan,Tekadkan azam tingkatkan usaha;Sudah hilangkah rasa kemanusiaan,Nyawa manusia seperti tiada harga.

Duduk sendiri di pinggir kali,Angin malam berhembus perlahan;Yang pergi menghadap Ilahi,Relakan saja takdir ketentuan.

Tujuan hidup lakukan kebaikan,Bermula keikhlasan di dalam hati;Jiwa kemanusiaan harus disuburkan,Hak orang lain perlu dihormati.

Berjalan-jalan di pinggir sungai,Udara segar fikiran pun tenang;Hati terkilan melihat perangai,Suka membazir makanan terbuang.

Ke dalam hutan pergi berburu,Kepada sasaran senjata membedek;Ucapkanlah Selamat Hari Guru,Kepada insan yang berjasa mendidik.

Isikan hati janganlah kosong,Sepanjang masa terus belajar;Mengapa pencabulan terus berlangsung,Nilai kemanusiaan semakin pudar.

Berwarna warni bunga di lembah,Embun menitis di awal pagi;Suasana raya sudah berubah,Ucapan dizahir menerusi teknologi.

Malam cerah bulan purnama,Langit membiru tidak berawan;Eidul Fitri telah pun menjelma,Kembali fitrah sebaik-baik insan.

Keris pusaka indah berukir,Jadi kebanggaan para pahlawan;Meski hari ini semakin berakhir,Pendidikan Ramadhan harus diteruskan.

Semasa pandemik tiada pengunjung,Ramai peniaga menanggung rugi;Ramadhan semakin berada di penghujung,Hati sayu dapatkah temuinya lagi.

Setiap hari mencipta pantun,Pantun dicipta melestari tradisi;Berbicara ramah bersopan santun,Tentulah pelanggan berkunjung lagi.

Mencari juadah di Kampung Medan,Juadah berbuka keluarga di rumah;Memperbanyak ibadah di bulan Ramadhan,Semoga seterusnya lebih beristiqomah.

Panas terik sungguh menyengat,Menjelang petang berawan mendung;Hidup hendaklah sentiasa beringat,Hindari sifat suka berbohong.

Buah mengkudu banyak khasiat,Saintis mengkaji mencari bukti;Kes Covid19 terus meningkat,Tiap pergerakan terus berhati-hati.

Beratur kereta di tengah kota,Jalan sesak di panas terik;Mari maafkan padamlah sengketa,Rapatkan kembali hubungan tercarik.

Bulan Ramadhan semakin berakhir,Hati sedih bagai kehilangan;Lakukan kebaikan pahala mengalir,Kehidupan kemudian beroleh kebahagiaan.

Rasa teruja makan pepahat,Memanglah enak menambah selera;Keputusan kerajaan telah pun dibuat,Kita redha untuk kemaslahatan semua.

Hujan turun setempat setempat,Rumput segar belalang berlompatan;Petugas dan awam bekerja rapat,Wabak melanda dapat dilawan.

Senja hari terasa dingin,Hujan turun seketika sahaja;Puasa melatih diri memimpin,Ketulusan hati segalanya terjaga.

Menanti dapat merentas negeri,Kalaulah boleh menjelang raya;Sumbangan pekerja kita hargai, Amanah dan bakti membina negara.

Berhati-hati berada di sempadan,Buruk dan baik ada di sana;Santuni generasi muda dengan teladan,Dapat dimanfaat di hari muka.

Hujan lebat menjelang petang,Kasihan melihat peniaga di bazar;Jangan diabai jika berhutang,Sampai masanya wajib dibayar.

Bulan mengambang indah sekali,Burung pungguk tenang di dahan;Hidupkan budaya saling peduli,Tiadalah sesiapa akan dipersiakan.

Bulan penuh pertengahan Ramadhan,Keindahan tercipta alam semesta;Jiwa miskin mengejar keduniaan,Tidak bersyukur apa yang ada.

Ramadhan bulan penuh barokah,Ibadah dijalani dengan kesyukuran;Usah diturut nafsu serakah,Didiklah hati penuh ketundukan.

Walaupun jauh bertanyalah khabar,Semoga diperteguh tali persaudaraan;Ramadhan mendidik kita bersabar,Janganlah mudah timbul kemarahan.

Berbuka dengan buah dan nasi,Cukuplah untuk keperluan kesihatan;Santuni Pondok Unais sungguh menginspirasi,Budaya berwaqaf mengukuh pendidikan.

Rotan disiat dibuat lukah,Menahan lukah di hujung saliran;Tunaikan zakat, infaq dan sedekah,Pilihan terbaik di bulan Ramadhan.

Burung camar terbang melayah,Sambil berterbangan siul bersahutan;Pada sahabat dikirim takziah,Semoga tabah menghadapi ujian.

Sentiasa segak berpakaian kemas,Ramah bersapa sering melambai;Pada usia berwarga emas,Kesihatan gigi usah diabai.

Sukar mencantas kelapa setandan,Kelapa yang muda enak isinya;Saling memberi di bulan Ramadhan,Fakir dan miskin sentiasa diutama.

Seluruh penduduk berketurunan Jawa,Lembut dan santun dalam pertuturan;Laksanakan tanggungjawab sepenuh jiwa,Asas kejayaan dalam pekerjaan.

Rasa terhibur mendengar cerita, Cerita lama kembali diingatan;Nasihat menasihati budaya kita, Usah tersentap apabila diberi teguran.

Niat yang baik datangkan keberkatan,Tuhan tidak persia segala bakti;Kesakitan menginsafkan tentang kesihatan,Permasalahan membentuk kekuatan peribadi.

Kaya negara dengan flora dan fauna,Di rantau masyhur di dunia terkenal;Asasnya kebangsaan martabatnya mendunia,Berakal nasional, berakal internasional.

Tanjung Puteri tempat bersejarah,Asal disitu pusat pemerintahan;Setengah abad kegemilangan terserlah,UKM dipacu menggapai harapan.

Pujangga Melayu melakar madah,Madah penuh berhias kiasan;Jubli Emas UKM berlalu sudah,Sambutan 51 tahun kini diraikan.

Buah langsat buah rambai, Buahnya kuning berbiji-biji;Nikmat kesihatan usah diabai,Apabila kehilangan amatlah rugi.

Banyak haiwan dalam belukar,Kala jengking, ular dan lipan;Di saat kehidupan semakin sukar, Bantulah membeli produk yang diniagakan.

Menjelang pagi udaranya nyaman, Sambil menatap embun di titi;Syukur Ilahi yang beri kesempatan,Menikmati Ramadhan mengabdi diri.

Masih tersekat hendak berperantauan,Rancangan mengembara lagi tertunda;Walaupun berselisih jagalah kesantunan,Apatah lagi hormati yang lebih tua.

Dapat kelihatan tangan yang luka, Luka dihati dirawat sendirian;Takdir diterima dengan terbuka,Kehidupan yang tinggal usah disiakan.

Pergi berburu di dalam hutan,Berhati-hati siap siaga;Patuhi sahaja prosedur kesihatan, Diri dan orang lain semoga terjaga.

Ikan haruan menyambar umpan,Sangkut kail di tepi sungai;Nak diri jangan berjangkitan,Ikutlah nasihat jarakkan. diri.

Daun terbang melayang layang,Jatuh bertabur di atas jeti;Kalau dah sayang mengapa nak di buang,Betulkan niat perbaiki diri.

Burung serindit di dalam perahu, Bunga bayam di dalam dulang;Hati adik merasa rindu,Kerana berjauhan dengan DJ Aniesma.

Membelah buah kepayang muda,Dimakan mabuk dibuang kepalang;Hendak ditelan mati ayahanda,Mau diluah bonda menghilang.

Harum bau nya bunga melati, Dibawa orang ketanah jawa;Lain dimulut lain dihati,Aku ditipu dalam ketawa.

Burung layang-layang,Hinggap rumpun padi;Dihati kata sayang,Dimulut kata benci.

Burung serindit di atas dahan,Dahan pokok buah pulasan;Andai tindakan tiada pilihan,Sukar memilih membuat keputusan.

Beras ditumbuk si padi layang,Habis lencun hujannya lebat;Dimakan mabuk dicampak sayang, Dialah racun, dialah pengubat.

Memahat papan jadi almari,Hati-hati cedera tangan;Gantung harapan pada Ilahi,Terang jalan jelas pilihan.

Senjakala bermain layang-layang,Jatuh pula dalam perigi;Nak buang terasa sayang,Bagilah peluang sekali lagi.

Ke pulau meniti memetik laici,Bersama pauh hiris dimayang; Walau di hati berdetik benci,Bila menjauh terasa sayang.

Sengkuang calit dipercik kicap,Piring berhabuk sipi berbayang; Terlalu sulit untuk ku ucap,Ditelan mabuk dibuang sayang.

Ke rawa ceri petik seraga,Bawa ke rumah jamu tetamu; Benci terperi tidak terhingga,Namun berhikmah jodoh bertemu.

Masam-masam si buah menia,Dicicah orang secubit garam;Beginilah adat hidup di dunia,Ujian bertamu bermacam ragam.

Terasa janggal bawa pedati,Naik berdua janganlah lalai;Hendak kutinggal tak sampai hati,Hendak kubawa sayap terkulai.

Radio klasik menggamit kenangan,Sajian pagi menghibur diri;Gunakan akal untuk pertimbangan,Membuat keputusan bijak bestari.

Alang-alang pekasam diseluk, Biarlah sampai kepangkal lengan;Alang-alang bantal ku peluk,Biar lena dlam pelukan.

Kepekan baru membeli ragi,Singgah berehat dipohon kepayang;Kasih tidak berbelah bagi,Tua dan mudah sama disayang.

Mencari rata pohon pedada,Kayu meranti dikerat-kerat; Sayang dan cinta berpada-pada, Berhati-hati elak mudarat.

Sarapan pagi goreng sukun,Dihidangkan secawan kopi;Lagu termahal gadis dusun,Wanita tercantik ramai meminati.

Senja kala menarah kayu,Meraut rotan buat ikatan;Apa disayang benda dah layu,Galang ganti yang berkekalan.

Pagi hari pergi menjala,Nasi ulam bekal dimakan;Lupa diri lupa segala, Rasa gelora usah turutkan.

Masuk belukar bawa bekalan, Sayur betik dan kuih bahulu; Kalau sukar mencari jalan,Buruk dan baik fikirkan dahulu.

Hasil tanaman padi melinja,Padi menguning luasnya nampak;Resam dunia memang bersaja,Ditelan mati mak diluah mati bapak.

Jika makan buah nangka,Getah dikulit terkena pasti;Usah suka berburuk sangka,Biar sentiasa bersih di hati.

Merbuk terbang terkena jerat,Dalam sangkar diatas para;Mabuk Kepayang tetap ku minat,Ahmad Jais empunya suara.

Ambil lada mari tumbukkan,

Lada ditumbuk bersama pala;

kepayang muda usah dimakan,

kelak mabuk pening kepala.

Sayang-sayang si buah kepayang,Buah kepayang hendak dimakan;Manusia hanya boleh merancang,Kuasa Allah S.W.T jua menentukan.

Layang-layang terbang melayang,Terbang melangit tak nampak bayang; Sayang-sayang buah kepayang, Ditelan pahit dibuang sayang.

Waktu pagi makan bahulu,Sedap diminum bersama kopi; Di sana menanti di sini menunggu, Serah kepada takdir Ilahi.

Anak seluang disambar helang, Jatuh ke jalan terkena duri; Hendak kubuang terasa sayang,Andai kutelan mabuk sendiri.

Sayang-sayang buah kepayang,Disimpan Ibu dalam tempayan;Kita manusia hanya merancang,Allah jua yang menentukan.

Terbang tinggi burung helang,Lalu hinggap dahan jati;Perlu kita berkasih sayang,Bagai ikatan bersimpul mati.

Dari pulau pinang merantau ke kedah,Untung nasib si anak dagang;Orang tak sayang fikir yg mudah,Semua tak kekal andai dikenang.

Daun kering jatuh melayang,Jatuh pula atas titi;Bila dah rasa sayang,Kasih setia dalam hati.

Tanam bunga di tepi halaman, Mawar merah kembang mewangi;Memang susah mencari teman,Yang setia dan sayang menyayangi.

Mengutip lokan apa pun tak nampak, Di pokok sena seorang diri;Usah dimakan usah dicampak,mungkin berguna kemudian hari.

Buah kepayang sembunyi di laci,Diambil buang tidak dimakan; Masih sayang melebihi benci,Berilah ruang sama betulkan.

Terbang nuri kejar ditangkap, Rasa gemuruh dihati anih;Insaflah diri perbaiki silap,Buang keruh amibil yang jernih.

Cuaca cerah tak berawan, 

Indah sungguh waktu pagi;

Duduk memikirkan jawapan,

Semua urusan tidak menjadi

Sayang sayang buah kepayang,Sayang lagi si buah delima;Hati sudah terpaut sayang,Harap kasih kan kekal lama.

Daun habuk terbang melayang,Sembunyi balam di tepi kuari;Dimakan mabuk dibuang sayang, Simpan semalam fikirlah sehari.

Masak di dahan buah berangan, Tempat merpati menyepi diri;Usah dimakan dibuang jangan,Simpan di hati jadi memori.

Buah kepayang buah rotan,Bawa ke lubuk bersama nyoya;Walaupun sayang jangan dimakan,Kelak mabuk tiada ubatnya.

Berehat sambil menganyam ketupat,Daun yang lama tiada berguna; Buat pilihan biarlah tepat,Menyesal kemudian tiada gunanya.

Bunga selasih daun mengkuang,Buah kepayang pohon mengkudu;Kemana kasih hendak ku buang,Bila sayang bercampur rindu.

Hujung dahan si bunga sena,Tumbuh melata berbunga indah;Patuhi arahan dengan sempurna,Jangan kita ambil mudah.

Wajah dikenang mata berbayang,Di dekat malu dikata perasan;Hendak dibuang terasa sayang, Berfikiir dulu buat keputusan.

Burung merbah terbang melayang, Terbang dikejar si burung helang;Sayang-sayang semakin Sayang, Dimakan mabuk dibuang sayang.

Bunga kudup di hujung dahan, Di tepi semak buruk kelapa;Susah hidup membuat pilihan,Ditelan mati emak diluah mati bapa.

Turun ke sawah hari Jumaat,Cangkul di sandang sambil mengaduh;Jika buah tidak bermanfaat,Pokoknya rendang buat berteduh.

Turun ke sawah bergurau senda, Beras ditumbuk si padi layang;Membelah buah kepayang muda, Dimakan mabuk dicampak sayang.

Burung tempua terbang tinggi,Hinggap di dahan pokok mati;PPE dipakai setiap hari, Hindari covid pembunuh tersembunyi.

Cenderai putih di makan kuda, Dalam lautan jangan diduga;Bercerai kasih talak tiada,Seribu tahun teringat juga.

Bunga selasih di bendang huma,Pohon mengkuang sipohon mengkudu;Umpama kasih semaian sukma,Nostalgia sayang mengulit rindu.

Kilauan teratai cantek ditasik,Harum bunga disukai lebah;Apakala pkp diri terjarak,Merindu jauh hati gelisah.

Terbang sejoli burung merpati,Cantik berseri ditaman indah;Biar rindu berpaut lagi,Walau tahun berganti sudah.

Bila dekat kurasa sayang,Bila jauh ku rasa rindu;Kasihmu umpama bayang-bayang,Ingin ku gapai tapi tak mampu.

Tika memetik daun pegaga, Jangan di petik daun sembilu;Bila jauh rindu membara,Sudah di sisi kelu membisu.

Hinggap rerama di atas riba,Diberi madu di atas kain; Kutunggu lama tak kunjung tiba,Rupanya rindu pada yang lain.

Burung melayang burung nuri,Hingga sebentar di pohon kenari;Kasih sayangku amat murni,Seperti embun di pagi hari.

Masaknya padi elok rupanya, Daunnya melepai akan layu;Sudah menjadi resam dunia, Rinduku sampai melalui lagu.

Makan nasi ulam mengkudu, Cicah sambal rebus tenggiri;Tak tahan dah menanggung rindu,Bila lah boleh merentas negeri.

Mudik seberang Tanjung Jati,Nampak hutan pergi segera;Rindu bersarang lama menanti, Tamat sekatan berjumpa mesra.

Air selasih bawa kedepan, Masak kerang buat hidangan;Mesra kasih ramuan kehidupan,Rindu bersarang kejauhan pandangan.

Bunga rambutan mencelah sekuntum,Anak ayam cantik berseri;Bertaut ingatan mesra bercantum,Rindu dianyam dalam nubari.

Buah duku buah rambutan,Mari dijual dipasar tani;Rindu saya pada puan,Sentiasa menanti setiap hari.

Buah Kandih si asam jawa, Buah Kundang dicicah gula; Ikatan kasih gurindamnya jiwa,Terlalu dikenang boleh gila.

Burung tempua terbangnya rendah,Makan padi berkawan-kawan;Kasih sayang ikatan ukhwah,Semurni kasih Nabi junjungan.

Rahimah kasihnya tanpa Rahim,Sayang pautan sendu di jiwa;Ingatan kasih jalinan silaturrahim,Kenangan ingatan selagi bernyawa.

Kain batik kain pelikat,Dara manis buat selendang;Bila rindu sudah tersemat,Semakin jauh semakin sayang.

Bujang dara tertawa girang,Tumbuh subur si buah rambai;Bukan hamba tak rindu sayang,Apakan daya tangan tak sampai.

Beringin di hujung pulau,Lautan Sayang tedung kumbang;Ingin hati memandang pulau,Ada sampan pengayuh tiada.

Anak haruan tidak terluang, Benang sutera di dalam buluh;Hendak buang tidak terbuang,Sudah mesra di dalam tubuh.

Sungguh indah bunga Cempaka,Indahnya hidup ciptaan Ilahi;Apa guna nya kita dilupa,Tetap ingat sampai berhari-hari.

Jala ditebar menangkap haruan, Tebar ditasik atas jambatan;Bertanya khabar walaupun berjauhan,Tandanya kasih tetap bertautan.

Sigai bersisih dijalin kemas, Buat pelindung panas di beranda; Bagai kasih rantaiannya emas, Dihias kalung menghias dada.

Cicah asam jambu batu,Daun gugur jatuh melayang;Walau jauh beribu batu,Dalam hati tetap sayang.

Sungguh kuat dahan meranti,Tidak sama dahan mengkudu;Sejenak tak nampak resah di hati,Lama tak jumpa menahan rindu.

Mudik sampan hanyut kehulu,Bersaksikan pula sarang tempua;Ku titipkan doa diangin lalu,Moga rindu terubat jua.

Rindu rinduan kenang kenangan,Diulit mimpi dibuai rindu;Walaupun jauh sentiasa terkenang,Itulah jasamu wahai ibu.

Pergi memburu di dalam hutan,Dapat seekor rusa betina;Kasih dirindu sentiasa dalam ingatan,Makan tak kenyang tidur tak lena.

Mekar indah si bunga selasih,Tanam di pasu dilaman mamu;Sungguhpun jauh merindu kasih,Titipkan doa pengganti rindumu.

Bercucuk tanam dibumi Allah,Hasil dipungut untuk santapan;Disimpan rindu biar ku mengalah,Memori yang tinggal buat ingatan.

Mekar bunga dipagi hari,banyak kumbang terbang datang;Rasa rindu simpan dihati,Mengenang si anak dirantau orang.

Waktu petang duduk berehat,Duduk berehat dalam perahu;Dipandang mata tidak terlihat,Sedih dihati siapa yang tahu.

Apa disuka bunga dihutan,Bunga ditaman hampir layu;Lama berkasih hanya ingatan,Pergi hembus bersama bayu.

Warna terang jalan di pandu,Berhati hati di jalan raya;Walaupun jauh beribu batu,Kenangan lama terbayang dimata.

Masuk hutan mencari rotan,Rotan dibuat pengikat kursi;Walau pun jauh di seberang lautan, Namun sentiasa didalam hati.

Di kala beradu satin melayang, Jatuh merata sebelah selasih;Apabila merindu semakin sayang,Jauh di mata bertambah kasih.

Bunga selasih menjalar di hutan,Banyak orang naik perahu;Ada kekasih jauh di seberang,Bila kah agak nya dapat bertemu.

Wangi sungguh bunga kemboja,Didahan tinggi bersarang tempua;Kukirim rindu dalam doa,Sebak dan sendu tersimpan didada.

Terbang rendah siburung layang,Hinggap berehat dipohon meranti;Jauh dikenang dekat disayang,Rindu terpendam didalam hati.

Kain tenun mengukir seni, Kain pelekat batik lepas; Kasih sejati kasih murni, Cinta sayang datanglah lekas.

Buah kemunting setangkai lebat,Mari di peram dalam panggung;Sakit dan pening dapat di ubat,Rindu dendam siapa nak tanggung.

Kalau burung terbang melayang,Hinggap sebentar di pohon jati;Hati dan rindu rasa terbayang,Rasanya ingin ku miliki.

Terbang kedasih hala ke hutan,Singgah di batang pokok kepayang;Tanda kasih bertaut ingatan,Adik abang sayang menyayang.

Padat berisi sibuah pauh,Ke pekan sehari buat berniaga;Adat berkasih bila berjauh,Makan tak lalu tidur tak lena.

Cuaca cerah langit membiru,Bagaikan kapas awan memutih; Kasih sayang cinta dan rindu, Sentiasa dikenang padamu kekasih.

Pucuk pauh delima batu,Di Pekan selasa orang berniaga;Walau jauh awak disitu,Tiba masa ketemu juga.

Burung nuri dalam sangkar,Berkicauan diawan biru;Jika rindu lihat gambar,Kenangan manis diangin lalu.

Dirimu jauh di negeri nan satu,Siang dan malam resah terbayang;Terpisah hanya jarak dan waktu,Kasih ku rindu tetap ku sayang.

Pokok kecapi tumbang ke bechah,Menghempap tugu di pangkal kelapa;Kerana PKP kita terpisah,Sabar menunggu pasti berjumpa.

Buah kundur asam pauh,Pokok selasih tepi titi;Kuhulur salam dari jauh,Kasih ingatan tetap dihati.

Kueh bangkit kueh bahulu,Di bawa oleh Cik Minah bertandang;Terkenang zaman muda dahulu,Semua menjadi mengamit kenangan.

Kutip sayur kutip pucuk paku,Jangan lupa kutip jugak bayam;Walau pun dah lama di samping aku,Kasih tetap rasa bagai semalam.

Nuri lalu terbang melayang, Hinggap merata mencari dedak;Merindu selalu wajah terbayang,Berjauhan dimata dihati tidak.

Kain baldu kain kasa,Cantik di gayakan di majlis Tamu;Bisikan rindu tetap ku rasa,kelonggaran pergerakkan pasti bertemu.

Subur merimbun pohon mengkudu, Tepian desa berbuah jua;kilauan embun titisan rindu,Dingin terasa menyentuh jiwa.

Jangan di petik daun semalu,Jari berdarah tercucuk duri;Jangan dipendam kasih dan rindu,Meremok jiwa merana lah diri.

Bunga selasih dalam jambangan, Bekas di piring berisi gula; Jikalau kasih kekal berpanjangan, Telaga yang kering penuh semula.

Beramai ramai pergi ke ladang, Tak sedar hari dah malam;Walau rindu datang bertandang,Dari kejauhan ku utuskan salam.

Cantiknya alahai burung lelayang,Terbang merempuh laju menerpa;Sabarlah duhai kanda sayang,Tamat tempoh kita berjumpa.

Berlagu sayu si burung kenari,Mencari kekasih tiada ketemu; Kertas ku bayu penaku jemari,Ku coret rindu kirimkan padamu.

Mentari bersulam cahaya indah, Air mengalir berulang menerus; Harmoni dalam ikatan ukhuwah, Bak air dicincang tidakkan putus.

Kalau ikan di dalam kolam,Bunga tumbuh di tengah taman;Kalau cinta sudah mendalam,Jarak jauh terasa nyaman.

Biduk karam tarik ke tepi,Kainlah baldu bawa ke gudang;Langit kelam bintang menyepi,Mungkinkah rindu datang bertandang.

Gayut dahan jatuh tercampak,Tidak berhati terlepas paut; Kita berjauhan wajah tak nampak, Sentiasa dihati rindu bertaut.

Pohon mengkudu daun selasih,Pohon kurma diatas bukit;Walau seribu rindu kekasih,Kasih ibu bukan sedikit.

Bunga selasih liar di hutan,Warna terang jalan dipandu; Tanda kasih bertaut ingatan,Jauh dikenang lama dirindu.

Terbang camar tinggi di awan,Kicau senja mengajak pulang;Jangan dicemar semangat berkawan,Dengan sengaja menjadi petualang.

Terbang camar tinggi di awan,Tika senja mengajak pulang;Bersikap cemar disisih kawan,Redha sahaja usah diulang.

Terbang camar tinggi di awan,Kicau senja mengajak pulang;Menanggung rindu padamu kawan, Mungkinkah berjumpa dimasa mendatang.

Terbang camar tinggi di awan,Kicau senja mengajak pulang;Covid19 musuh yang susah dilawan,Duduk dirumah untuk orang tersayang.

Terbang camar tinggi di awan,Kicau senja mengajak pulang; Jangan layan hati yang rawan,Siapkan tugas dengan cemerlang.

Terbang camar tinggi di awan, Kicau senja mengajak pulang;Terang samar menanti teman,Gurau dan canda bilakah terulang?

Terbang camar tinggi di awan, Kicau senja membawa pulang;Usah cemar nama kawan, Kawan di puja kelak kan hilang.

Terbang camar tinggi di awan,Kicau senja mengajak pulang;Bukan hati tak sudi berkawan,Bimbang ada yang terbayang-bayang.

Terbang camar tinggi di awan,Kicau senja mengajak pulang;Radio klasik tetap menawan,Membuat hati selalu riang.

Terbang camar tinggi di awan,Kicau senja mengajak pulang;Cantik rupa terpukau pandangan,Hati tertawan tanda sayang.

Terbang camar tinggi di awan, Kicau senja mengajak pulang; Maniskan wajah dengan senyuman, Hati yang resah menjadi tenang.

Terbang camar tinggi di awan,Kicau senja mengajak pulang;Abang gemar minum bercawan,Kacau sahaja diajak berdulang.

Terbang camar tinggi diawan,Kicau senja mengajak pulang;Banyak radio jadi pilihan, Radio klasik tetap dijulang.

Terbang camar tinggi di awan,Kicau senja mengajak pulang;Jujur lah hati bila berkawan,Jangan pula menjadi petualang.

Terbang camar tinggi diawan,Kicau senja mengajak pulang;Jangan ikut hati nan rawan,Carilah kawan resahkan hilang.

Terbang camar tinggi di awan,Kicau senja mengajak pulang;Jiwa tercalar hati merawan,Menanti dinda lama menghilang.

Terbang camar tinggi diawan,Kicau senja ajak pulang;Kini ramai susah makan,Orang kaya cubalah tolong.

Terbang camar tinggi di awan, Kicau senja mengajak pulang;Hendak dilamar gadis rupawan, Dikumpul belanja untuk meminang.

Terbang camar tinggi di awan,Kicau senja mengajak pulang;Sekian lama akrab berkawan,Kerana fitnah dikau menghilang.

Terbang camar tinggi diawan,Kicau senja mengajak pulang;Covid 19 dugaan Tuhan,Kita lawan sampai menang.

Terbang camar tinggi di awan,Kicau senja mengajak pulang;Usah dicemar baiknya kawan,Tempat bermanja dikala walang.

Terbang camar tinggi di awan,Kicau senja mengajak pulang;Biar ramai kita berkawan,Kekasih hati hanya seorang.

Terbang camar tinggi diawan,Kicau senja mengajak pulang; Bertambah rindu tinggal berjauhan,Entah bila dapat pulang.

Terbang camar tinggi diawan,Kicau senja mengajak pulang;Dj semuanya manis menawan, Coletehnya buat pendengar terhibur dan girang.

Terbang camar tinggi diawan,Kicau senja mengajak pulang;Radio klasik menggamit kenangan, Hati risau menjadi hilang.

Terbang cemar tinggi di awan,Kicau senja mengajak pulang;Hidup penuh dek khayalan,Kasih yang ku rindu kemana kah menghilang.

Terbang camar tinggi di awan,Kicau senja mengajak pulang;Hati teringat pada kawan-kawan,Yang dulu sama sama berjuang.

Terbang camar tinggi di awan,Kicau senja mengajak pulang;Rindu ku pada mu puan,Terlalu rindu bukan kepalang.

Terbang camar tinggi di awan,Kicau senja mengajak pulang;Balik kampung hujung bulan,Road block ada niat terhalang.

Terbang camar tinggi di awan,Kicau senja mengajak pulang;Kerana budi jasad tertawan,Siang malam asyik terbayang.

Terbang camar tinggi di awan,Kicau berlagu senja mengamit pulang; Hidup di dunia banyak kan amalan, Semoga kita sentiasa di kenang.

Terbang camar tinggi diawan,Kicau senja mengajak pulang;Hati hati mencari teman,Jangan terjebak sihidung belang.

Terbang camar tinggi diawan,Kicau senja mengajak pulang;Hidup biar ramai kawan,Berkasih pula biar seorang.

Terbang camar tinggi di awan,Kicau senja mengajak pulang;Hendak lah jujur dlm berkawan,Jangan sampai jadi petualang.

Terbang camar tinggi di awan,Kicau senja mengajak pulang; Bilanya hati di dalam rawan, Carilah kawan walang pun hilang.

Terbang camar tinggi di awan,Kicau senja mengajak pulang;Ingin melamar gadis perawan, Hantaran yang tinggi jadi penghalang.

Terbang camar tinggi di awan,Kicau senja mengajak pulang;Baik pekerti hati tertawan, Mulut menyebut hati terkenang.

Terbang cemar tinggi diawan,Kicau senja mengajak pulang;Berhato-hati memilih kawan,Tapi sayang semua terhalang.

Terbang camar tinggi di awan,Kicau senja mengajak pulang;Di wajah samar nampaklah rawan,Bukan sengaja buatmu walang.

Terbang camar tinggi di awan,Kicau senja mengajak pulang;Hati kaseh kepadamu tuan,Ibarat sireh pulang keganggang.

Terbang camar tinggi di awan,Kicau senja mengajak pulang;Jangan dicemar sifat yang bosan,Terima saja usah di halang.

Terbang camar tinggi di awan,Kicau senja mengajak pulang;Tidak salah jika berkawan, Jika rupa tidak dipandang.

Terbang camar tinggi diawan,Kicau senja mengajak pulang;Bimbang dihati makin berlarutan,Tempat bermanja kini menghilang.

Terbang camar tinggi di awan,Kicau senja mengajak pulang;Barang tercemar ganggu kesihatan,Kesihatan dijaga jiwa kan tenang.

Sinar mentari diliputi awan, Menjelang senja si camar pulang;Berhati-hati bila berkawan, Habis madu dia pun hilang.

Terbang camar tinggi diawan,Kicau senja mengajak pulang; Kalau benar ingin berkawan,Kisah yang silam usah di ulang.

Terbang camar tinggi di awan, Tika senja mengajak pulang;Di dalam kamar sedih merawan, Sendiri saja berhati walang.

Terbang camar tinggi di awan,Kicau senja mengajak pulang;Duhai adik berwajah rupawan,Tidak henti mataku memandang.

Terbang camar tinggi di awan,Kicau senja mengajak pulang;Radio klasik tetap menawan,Dihati ku tiada terbilang.

Terbang camar tinggi diawan,Kicau senja mengajak pulang;Radio klasik mengamit kenangan, Hiburan pagi sampai petang.

Terbang camar tinggi diawan,Kicau senja mengajak pulang;Suara adik merdu menawan,Boleh kah adik jadi pasangan.

Terbang camar tinggi di awan,Kicau senja mengajak pulang;Hati rindu kepadamu kawan, Bilakah pertemuan akan berulang.

Terbang camar tinggi diawan,Kicau senja mengajak pulang;Patuhi SOP aduhai kawan,Agar wabak segera menghilang.

Terbang camar tinggi di awan;Kicau senja mengajak pulang,Berpadah padah mencari kawan, Senangnya ada susahnya hilang.

Terbang camar tinggi di awan,Kicau senja mengajak pulang;Doa dipohon kepadamu,Tuhan Semoga kehidupan kembali gemilang.

Terbang camar tinggi di awan,Kicau senja mengajak pulang;Rindu padamu tidak keruan,Bila la wabak ini akan hilang.

Terbang camar tinggi diawan,Kicau senja mengajak pulang;Jujur dan setia bila berkawan,Jangan diundang marahnya orang.

Terbang camar tinggi diawan,Kicau senja mengajak pulang; Jika gemar belanja kawan,Ikhlas teruja bukan kepalang.

Terbang camar tinggi di awan,Kicau senja mengajak pulang;Berhati hati senda dalam gurauan, Risau nanti kawannya hilang.

Terbang camar tinggi diawan,Kicau senja mengajak pulang;Dimanakah duhai kawan kawan,Lama sudah awak menghilang.

Terbang camar tinggi di awan, Kicau senja mengajak pulang; Telah ku lamar anak Tok Wan,Persis kemboja cantik terbilang.

Terbang camar tinggi di awan,Kicau senja mengajak pulang; Makanan kugemar kulat cendawan, Goreng saja-saja enak terbilang.

Terbang camar tinggi di awan, Kicau senja mengajak pulang;Teruskan melamar dalam kedermawan, Hati teruja dalam kasih dan sayang.

Terbang camar tinggi diawan,Kicau senja mengajak pulang; Rendahkan diri bila berkawan,Rajin berusaha ringankan tulang.

Terbang camar tinggi di awan,Kicau senja mengajak pulang;Hati gembira bersama kawan,Rasa bosan pun hilang.

Terbang camar tinggi diawan,Kicau senja mengajak pulang;Bagaikan pungguk merindukan bulan, Mengharapkan kasih yang tak kunjung datang.

Terbang camar tinggi di awan, Kicau senja mengajak pulang;Hilang rezeki hilang kawan, Teruskan usaha jangan kecundang.

Terbang camar tinggi di awan,Kicau senja mengajak pulang;Hati-hati mencari kawan,Bimbang terkena si hidung belang.

Terbang camar tinggi di awan,Kicau senja mengajak pulang; Setia lah kita bila berkawan,Budi bahasa jangan hilang.

Terbang camar tinggi di awan,Kicau senja mengajak pulang;Kalau melamar aduhai Tuan, Hantaran belanja dibawa berdulang.

Terbang camar tinggi di awan,Kicau senja mengajak pulang;Pilu hati tidak tertahan,Terkenang dinda jauh seberang.

Terbang camar tinggi di awan, Kicau senja mengajak pulang;Ramai sahabat teman dan kawan, Kasih ku tetap padamu sayang.

Terbang camar tinggi di awan,Kicau senja mengajak pulang; Ingin kulamar dirimu puan, Apakan daya nasibku malang.

Terbang camar tinggi di Awan, Kicau senja mengajak pulang; Luhur hati ikhlas kemaafan,Itu tandanya ingatan tidak hilang.

Terbang camar tinggi di awan, Kicau senja mengajak pulang; Kasihmu samar hatiku rawan, Mungkinkah cinta dihatimu hilang.

Terbang camar tinggi di awan, Kicau senja mengajak pulang; Usah dicemar kasihku tuan, Setelah dipuja mengapa menghilang?.

Terbang camar tinggi di awan, Kicau senja mengajak pulang;Hendak melamar sunti rupawan, Apakan daya banyak menghalang.

Terbang camar tinggi di awan,Kicau senja mengajak pulang;Setia dan jujur itu namanya kawan,Biar jauh tetap kawannya takkan hilang.

Terbang camar tinggi di awan,Kicau senja mengajak pulang; Hendakku lamar tidak terlawan, Tengoklah saja didalam walang.

Terbang camar tinggi di awan, Kicau senja mengajak pulang;Hati gemar mengajak kawan,Bergurau senda bosan hilang.

Terbang camar tinggi diawan,Kicau senja mengajak pulang;Ramai sahabat ramai kawan,Istri dirumah tetap abang sayang.

Terbang camar tinggi diawan,Kicau senja mengajak pulang;Ingin ku lamar duhai perawan, Bilang sahaja hantaran dulang.

Terbang camar tinggi di awan,Kicau senja mengajak pulang;Rindu pada mu hati ku rawan,Hingga jasad ku tinggal tulang.

Akademi Pengajian Melayu di gelar APM,Bertahta di perbukitan Universiti Malaya;Selamat berjuang anak-anak SPM, Setelah tekun berusaha semoga berjaya.

Pagi minggu pergi pekan,Untuk mencari buah kurma;Rajin dan usaha tangga kejayaan,Doa dan tawakkal itu yg utama.

Tanam halia ditepi paya,Sahabat berdua hidup sepakat;Tekun dan usaha untuk berjaya,Diiring doa memohon berkat.

Teratak kayu mahligai batu,Kaki melangkah jangan teragak;Akal dan hati berpadu satu,Jawapan padu jangan teragak.

Berenang bebas si ikan kelah,Di bawah titi ikan tengalan;Tariklah nafas baca basmallah, Tenangkan hati buka soalan.

Rasa hati rawan timbul kehibaan, Tanggung dugaan sedih teramat;Di sini Dewan di sana pekerjaan, Hidup diteruskan hinggalah tamat.

Mulakan langkah dengan bismillah,Ke dewan periksa dengan hati yang cekal;Kepada Allah kita berserah,Penuh yakin serta tawakkal.

Malu itu permainan perasaan,Virus covid mudah tersebar;Hadapi pula musim peperiksaan,Dalam yakin penuh berdebar.

Kalau pergi ke tanjung batu, Kirimkan saya sebatang lilin; Kita bangsa bersatu padu, Siraturahmi sentiasa terjalin.

Hati-hati masuk ke dewan,Kaki kanan melangka dahulu;Hari pertama menduduki peperiksaan, Jangan bimbang doa ibu bersama mu.

Air kolah melalui terusan, Dengan ihsan kendalian cik nyonya; Semoga Allah permudahkan urusan, Menjawab peperiksaan dengan jayanya.

Pergi ke laut memancing ikan,Ikan dibawa lalu paya;Kami disini sentiasa mendoakan, Semoga adik-adik terus berjaya.

Emas berkarat indah ketara,Pakai di tangan ramai terpikat;Ilmu ibarat kilau mutiara, Tuntutlah dengan penuh semangat.

Buah markisa di Pekan Baru, Elok dibelah jus disukat;Hadir periksa di norma baru,Mulakan bismillah serta selawat.

Pergi ke sungai mengail seluang,Dapat seekor beri ke Nyonya;Jangan kalah sebelum berjuang, Semoga kalian berjaya semuanya.

Vaksin ditempah bukannya murah,Dai jauh dibawa ke sini;Jangan degil jangan membantah,Ikut sahaja suara majoriti.

Anak murai di atas dahan,Sambil diintai anak si Leha;Anak- anak mengambil peperiksaan, Moga dipermudahkan segala usaha.

Saban malam tidurnya lewat,Buku, komputer dan ilmu melekat; Semangat juang bertambah kuat,Doa ibunda mendapat berkat.

Kemana hinggap burung tempua, Singgah bertapa ditepi lalang;Selamat berjuang adikku semua, Semoga berjaya dengan ccemerlang.

Dari minda ke mata pena,Luahkan rasa yang tersirat;Semuga berjaya adik di sana,Capai impian yang di hasrat.

Nampak Cikgu jangan lari,Buat seperti adik beradik;Doa tersemat didalam hati,Setiap usaha pencapaian terbaik.

Menghulur galah di dalam marah, Letih meramu pucuk peria;Kepada Allah kita berserah,Senjata ilmu siap sedia.

Gadis ayu sungguh pemalu,Bunga di kepala jadi hiasan;Terkenang aku satu waktu dahulu,Gigih berjuang berhabis-habisan.

Hitam sungguh buah senduduk,Masak ranum tepi gua;Jalani peperiksaan di hujung tanduk,Didoakan kejayaan dimiliki jua.

Sarapan pagi nasi lemak hijau,Makan dengan sambal hitam Pahang; Jawab soalan jangan gelojoh menggagau,Tenangkan hati jawab dengan tenang.

Sarang Tempua bergayut rendah, Bergayutan dicelah pohonnya mangga; Belajar sudah menghafalnya pun sudah, Doa dan tawakal semoga berjaya.

Nangka mengkal dibuat pengat,Makan bersama roti sekaya;Segala persiapan telah dibuat,Iringi doa semoga berjaya.

Pergi muara kayuh sampan,Tengah Kuala dayung patah;Jawap gopoh-gapah jawap soalan, Tenang hati berserta doa kepada Allah.

Tali di ikat biar tersimpol, Semoga ia tak lagi terhurai;Doa selalu semoga di makbul,Malaysiaku rakyatnya hidup sejahtera dan damai.

Buah kelubi buah perah,Mana sama si asam paya;Berdoa dulu baru berserah,Andai berusaha pasti berjaya.

Pergi sekolah berlatih sukan, Sampah dibuang padang dibersihkan;Mohon agar Allah permudahkan,Selamat berjuang dalam peperiksaan.

Pokok delima di kebun peria,Akar tuba pokok gelenggang; Sudah lama belajar sedia, SPM tiba masuk gelanggang.

Kura kura jalan perlahan lahan, Akhirnya sampai walau pun sukar; Tangan ditadah mengadap tuhan,Moga segalanya berjalan lancar.

Jambu batu di atas dahan, Di buat sekaya untuk sarapan;Doa restu kami titipkan, Semoga berjaya dalam peperiksaan.

Tun perak bijak berakal,Bendahara terbilang sepanjang zaman;Sudah berusaha harus lah tawakal,Agar kejayaan dalam genggaman.

Bunga dihias atas meja,Rumah cantik beseri seri;Rajin usaha pasti berjaya,RezekI datang dari illahi.

Leka berjalan di atas titi,Lantainya papan baru dibelah; Jawab soalan berhati-hati,Serah jawapan kepada Allah.

Malu itu permainan perasaan,Itu virus mudah tersebar;Hadapi pula musim peperiksaan,Dalam yakin penuh berdebar.

Wajah nan manis sungguh berseri, Berbudi bahasa sopan orangnya;Tenang menjawap soalan,diberi Doa diiring semoga berjaya.

Di tepi kolah dilonggok pala,Petik di desa di Pulau Pinang; Semoga Allah permudah segala,Masuk periksa hatinya tenang.

Tumbuh cendawan merata rata,Di rumput hijau di tepi jalan;Ilmu di cari bagai permata,Berusaha gigih membawa kejayaan.

Buah durian penuh berduri,Bagai raja ia di puja;Tuah ayam nampak di taji,Tuah manusia kena berusaha.

Buah markisa di ujana orang,Dipetik datuk dari Kangar; Musim periksa sekolah tenang, Suara batuk berbatu pun dengar.

Daun ciku daun selasih,Ubi merah dipotong dimakan;Untuk cikgu terima kasih, Ibu ayah tolong doakan.

Carik rotan terluka ditangan,Batang rotan dikerat kerat;Teruskan usaha dan perjuangan, Semoga berjaya dunia akhirat.

Kuih keria enak dimakan, Bersama mi dan roti kaya; Pelbagai cara telah diusahakan, Harapan kami semoga berjaya.

Buah kuini atas bangku, Pohonnya rendang buahnya berguguran;Tahun ini penuh liku, Moga tenang hadapi peperiksaan.

Air mengalir sampai kuala, Banyak batu berhati hati,Tabah kan hati menempuh segala, Cekal kuat tahan di uji.

Dari desa menuja ke kota,Mencari rezeki ubah kehidupan; Semoga perjuangan diringi doa,Setiap usaha ada kejayaan.

Daun palas dijeling jangan,Seraga papaya letak di dulang;Doa ikhlas mengiring perjuangan, Semoga berjaya dengan cemerlang.

Hujan petang basahan diperah, Atap bertebar biarkan sahaja; Dugaan datang jangan menyerah, Tetap sabar teruskan usaha.

Sukan di padang berlari kuat,Rakan bersorak bersuka ria; Segala persediaan telah dibuat,Doa dan tawakal selepas berusaha.

Dari minda ke mata pena, Segaris doa kami rangkakan; Semoga berjaya adik di sana,Masa depan dalam perjuangan.

Sampan didayung di tengahari,Terasa penat bercampur malas;Sopan berbudi pakaian diri,Berjasa jangan diharap balas.

Kalau kita berkata-kata,Jangan sampai orang terasa;Amat indah andainya kita,Punya harta dan berbudi bahasa.

Kain sari buatan tangan,Dipakai gadis bawa bersiar;Mudah mencari gadis rupawan,Bersopan santun itu yang sukar.

Banyak lada bermacam lada,Sungguh pedas si lada cili;Atur kata sebelum bicara,Cantik bicara bersinar lah budi.

Usah kelisa cuci kuali,Atur belati dekat halia;Budi bahasa tidak dijual beli,Pakaian sejati berakhlak mulia.

Bulan puasa panas berdenting,Jalan meniti bawa belati;Budi bahasa ukuran penting,Menilai pekerti kawan sejati.

Mata terkenyit beri pertanda,Hendak memandang orang di rindu;Soal ringgit bukan lah utama,Budi kalian utuh d kalbu.

Hendak mengail bawalah joran,Dapat seekor ikan kelisa;Harta dunia bukan bandingan,Baik budi dikenang juga.

0Payah kami menabur padi,Nanas juga dipandang orang;Puas sudah menabur budi,Namun emas juga di pandang orang.

Terbang rerama ditaman indah,Indah berseri dipagi hari;Budi diberi usah dilupa, Hargailah sepenuh hati.

Kerengga menggigit buat terkejut,Semasa mandi lukanya pedih;Himpunan ringgit dilabel kedekut,Taburlah budi dengan hati bersih.

Bawa kendi ke seberang bukit,Berkayak sendiri jauh pandangan;Harga budi dipandang sedikit,Banyak harta jadi sanjungan.

Burung kedidi di tepi sawah,Sarang serindit di pohon sena;Orang berbudi jalinkan ukhwah,Wang ringgit tetap berguna.

Pokok rotan bertenggek serindit,Sarang tempua di tepi sawah;Ukuran budi bukan wang ringit,Bicara kata penyejuk jiwa.

Burung serindit terbang melayang,Singgah hinggap ranting jarang;Duit ringgit dipandang orang,Budi bahasa jarang dipandang."

Selendang sutera pilihan si dara,Untuk dipakai ke pekan sehari;Kayanya harta terpandang di mata,Kayanya budi tersemat di hati.

Rumah kayu dari papan, Sejuk sungguh diwaktu pagi;Budi baik asas kehidupan, Amalan mulia dipandang tinggi.

Terbang sekawan siburung serindit,Hinggap seekor membuat sarang;Kalau hidup tak punya ringgit,Budi dibuat mainan orang.

Cemas berkata terasa hairan,Desakan kalbu bagai seligi;Emas permata bukan ukuran, Budi pekerti disanjung tinggi."

Manis di jari cincin swasa,Bersinar berkilau cahaya pagi;Sopan santun berbudi bahasa,Warisan bangsa disanjung tinggi.

Atap genting dinding papan,Pokok dahlia di tepi perigi;Ringgit penting dalam kehidupan,Akhlak mulia di pandang tinggi.

Kain pelikat cantik digaya,Diganding suasa bertambah sopan;Harta dan pangkat bukanlah segalanya,Budi bahasa menjadi ukuran.

Baldi sebiji sumbing di tepi,Dibuang selonggok barangan lama;Budi bahasa dipandang sepi,Jika tiada kemewahan bersama.

Pohon bidara tumbuh melata, Buahnya manis disampul kain;Santun bicara bila berkata,Tidaklah berkudis dihati lain.

Memasak rusa campur halia, Tidak terkata sedapnya kari; Budi bahasa sifat mulia,Ringgit dan harta perlu dicari.

Susun pinggan atas para,Masak gulai ikan tenggiri;Orang memberi kita merasa,Berbudi tinggi elok bahasa.

Terbang melayang siburung helang,Hinggap sebentar di atas titi;Budaya bangsa harus dijulang, Warisan pusaka tetaplah dihormati.

Setiap pagi kiri dan kanan, Pelusuk desa cantik berseri;Teringat lagi kata pesanan, Budi bahasa nilainya diri.

Mendayung Sampan kehujung,Muara ikan Gelama sedap rasanya;Bersopan Santun tutur bicara,Buat Jiwa Sejuk Terasa.

Luas pandangan bila jauh berjalan,Pengalaman jelas tersirat;Ingat bersedekah jadi amalan,Demi barakah dunia akhirat.

Burung Serindit terbang melayang,Mari hinggap di ranting mati;Bukan ringgit dipandang orang,Budi bahasa rangkaian hati.

Buah manis pisang berangan,Bunga kenaga bunga tanjung Emas;Ringgit dbuang jangan,Budi bahasa masih disanjung.

Baju bercorak tiada benia,Pakaian anak Panglima Garang; Emas dan perak pengaruh dunia, Budi yang baik dijunjung orang.

Air pasang melimpah ke jalan,Helang berlegar di atas titi; Budi bahasa menjadi pakaian,Harta benda untuk berbakti.

Kedidi berjalan terjengkit jengkit,Puyuh bertelor mengerang ngerang;Antara budi dengan duit,Ramai yang lumpuh pecah tembelang.

Cahaya redup menyegar padi,Ayam berkokok mengikat tuah;Jikalau hidup tidak berbudi,Umpama pokok tidak berbuah.

Baju ceongsam dipakai nyonya,Baju melayu kain baldu;Emas dan ringgit sama nilainya,Budi yang baik dikenang selalu.

Seronok melihat ikan kelisa, Berenang-renang di dalam air kolam; Menyemai budi sesuai bahasa,Hati perlu difahami mendalam.

Rantai suasa bukan jaminan,Diberi lagi jangan dibuang; Budi bahasa akhlak cerminan, Kemana pergi diri disayang.

Rantai suasa bukan jaminan, Diberi lagi jangan dibuang; Budi bahasa akhlak cerminan,Kemana pergi diri disayang.

Hari petang sudah berkemas,Malam hitam bagaikan arang;Budi baik laksana emas,Selalu di cari semua orang.

Malam bercahaya sinaran purnama,Makan berhidang bersama keluarga; Adab dan budi pilihan utama, Rezeki melimpah berkat sejahtera.

Serindit dan kedidi hinggap diranting, Ular menyusup menanti mangsa;Ringgit dan budi biar seiring,Agar hidup tidk ternoda.

Serindit membuat sarang,Burung kedidi terbang pagi;Bukan ringgit dipandang orang,Budi baik disanjung tinggi.

Cuaca panas kering sidaian, Bermain budak mercun dibeli;Permata emas bukan ukuran, Budi bahasa tidak dijual beli.

Indahnya langit satu kurnia, Tidak bersendi jika perhati;Wang ringgit hiasan dunia, Ikhlasnya budi bawa ke mati.

Kedidi pula terbang ke Pulai,Berenang-renang sekawan angsa;Budi bahasa itu dinilai, Jadi cerminan diri dan bangsa.

Dihari selasa turun ke Pekan,Mencari bahan kegunaan mama,Berbudi bahasa sentiasa diamalkan,Harta dan kemewahan agenda utama.

Anak ayam anak itik,.Mana nak sama anak angsa;Apa guna berwajah cantik,Kalau tidak berbudi bahasa.

Anak dara berkain batik,Kain kasa tenunan seberang;Biarlah wajah tak cantik,Budi bahasa dipandang orang.

Warna perang atap genting,Tinggi melangit bersarang kedidi;Zaman sekarang ringgit penting, Tanpa ringgit tiadalah budi.

Terbang berkawan burung serindit,Hinggap ditepi tiang penyidai;Jika dinilai pada sang ringgit,Hilang lah budi adab tergadai.

Pulang ke teratak dipetang hari,Seberkas kayu jemur dilaman;Berbahasa tidak dijual beli,Adat melayu zaman berzaman.

Jatuh ke ceruk kelapa setangkai,Kelapa daik di hujung desa;Biar buruk kain dipakai,Asalkan baik budi bahasa.

Lurus lurus pokok kelapa,Santan juga kelak binasa;Hitam sikit tidak mengapa,Asal saja berbudi bahasa.

Pergi Larkin terus ke Gemas, Hajat ke desa mencari bidai;Biar miskin harta emas,Budi bahasa jangan digadai.

Subur merimbun pokok keladi,Tepian desa ditanam ibu; Kilauan embun titisan budi,Dingin terasa menyentuh kalbu.

Duduk termenung ditepi paya,Menunggu kedidi masuk ke jerat;Ringgit menggunung bekalan dunia,Baik budi harta akhirat.

Buah pinang sudah bersabut,Bawa ke daik darilah tanjung; Hati terkenang mulut menyebut,Budi yang baik rasa nak junjung.

Bunga cantik atas meja,Bunga cantik banyak duri;Budi bahasa paling berharga,Orang baik berakhlak tinggi.

Anak kedidi mencari teman, Pelosok desa sudah dicari;Akhlak berbudi jadi idaman,Elok bahasa merendah diri.

Anak serindit leka di bendang, Salak keranji buahan dicari;Emas ringgit juga dipandang, Akhlak terpuji hiasan diri.

Sayur suhun bersama santan,Masak bersama si buah kana;Budi setahun segunung intan,Lagu lama penuh makna.

Hinggap serindit membuat sarang, Kedidi pula terbang ke Pulai;Bukan Ringgit dipandang orang, Budi Bahasa itu di nilai.

Naik kereta ke pekan Mantin,Beli gula juga Lada;Ayuh kita peka dan prihatin,Manfaatkan segala pemberian yang ada.

Sekadar rintik tidakkan sebak,Hujan di daik cuma sedikit; Vaksin disuntik melawan wabak,Langkah terbaik cegah penyakit.

Cik puan menangkap ikan, Ikan dikumpul di tepi paya;Sambutlah seruan demi kebaikan,Kembali ceria hidup bahagia.

Pergi ke kota lalui paya,Jalannya berbatu tiada kesudahan;InsyaAllah kita kan berjaya, Jika bersatu patuhi arahan.

Lipas meliar atas para,Dibuang pula diketuk berus;Vaksin ikhtiar benteng negara, Sejahtera semula virus dihapus.

Barang cantik dipuja-puja,Terlalu indah pandangan mata;Kedatangan vaksin kita teruja,Demi negara dan rakyat jelata.

Corona virus sangat bahaya,Suntikan vaksin sangat dinantikan;Marilah kita daftar segera,Jangan kiota tangguh-tangguhkan.

Anak kecil asyik menarik,Sambil berdiri menggoyang tangan;Vaksin diberi sihat dicari,Moga kita diberikan perlindungan.

Halalnya vaksin sudah ditentu,Cara hasilannya mengguna mesin;Beramai-ramai ayuh kawanku, Dengan sukarela kita ambil vaksin.

Sisi ke sisi berdiri gagah,Cekalkan hati keperitan ditempuh;Vaksin berfungsi dalam mencegah, Rintangan komuniti benteng yang ampuh.

Ke huma gambut dipijak rengkah,Jalan di sana tanahnya rebak; Bersama sambut usah bertingkah,Vaksin diguna mencegah wabak.

Duduk melihat mentari naik,Dingin bayu dikala pagi;Ikhtiar dibuat sehabis baik,Moga dilindungi Rabbul Izzati.

Helang terbang tinggi di awan,Turun hinggap di tepi kali,Musuh datang kita lawan, Menyerah kalah tidak sekali.

Cantik rama-rama hinggap di cawan,Makan keria kuih bahulu;Mari bersama covid di lawan,Kehidupan ceria seperti dahulu.

Berakit- rakit kita ke hulu,Berenang-renang ke tepian;Moga harmoni seperti dahulu,Rakyat sehat vaksin dinantikan.

Gadis desa duduk bersimpuh,Terpaut hati anak teruna;Suntikkan vaksin senjata ampuh; Melawan musuh virus Corona.

Bubur bersagu nampak berseri,Sayangnya masin tidaklah sihat; Janganlah ragu mendinding diri,Suntikan vaksin demi maslahat.

Untuk sihat minum madu lebah,Madu lebah dari sumatra;Bersabar dengan hari tabah,Supaya Covid hilang dari merata-rata.

Sungguh subur pohon tembusu,Tumbuh meliar diatas tanah;Jangan didengar berita palsu,Pasal vaksin berbagai karenah.

Menyusun betik menghiris pandan,Belum selesai lambat sedikit;vaksin disuntik ke dalam badan, Bagai perisai lindung penyakit.

Vaksin ditempah bukannya murah,Dai jauh dibawa ke sini;Jangan degil jangan membantah,Ikut sahaja suara majoriti.

Dalam timba ulam pegaga,Rambutan sejambak dibawa pulang;Vaksin tiba sedikit lega,Semoga wabak segera hilang.

Lama sudah tidak bersua,Angkara Covid tersekat pergerakan;Lindung diri lindung semua,Insya Allah Covid dapat di nyahkan.

Ribut melanda musnah terperi,Musnahlah pohon tumbang ke paya;sambut senada vaksin diberi,Doa dimohon langkah berjaya.

Kain lusuh untuk derma, Anak dara makan mi;Musnah musuh tanggungjawab bersama, Kembalikan negara tingkat ekonomi.

Tanam herba hidup senang, Usah berkira rezeki berkat;Musuh dituba negara tenang, Rakyat gembira ekonomi meningkat.

Mohon doa umat yang solih,Kuatkan semangat berdaya tahan;Usah kita berdolakdalih,Patuhi teguran turuti arahan.

Putih-putih melati,Merah-merah delima;Senyum anisma manis sekali,Bersuara ceria berkumandang diudara.

Ikan dikolam hendak dituba,Bawa bersama kuih bahulu Vaksin;Ditunggu sudah pun tiba,Pulihkan kehidupan seperti dahulu.

Di muara Padang banyak buaya,Buaya timbul manusia lari; Virus Corona sungguh berbahaya, Mari bersama menjaga diri.

Hendak membuat kuih bauhulu, Pukul telur jangan melimpah; Semoga kita seperti dahulu, Hidup ceria dan meriah.

Ke rumah kak Leha makan juadah,Sambil bersanding di pelamin berbunga;Semoga usaha kerajaan dipermudah,Kita berganding bahu membenterasnya.

Bau harum si bunga kantan,Rasa masin kuahnya laksa;Kalau jarum jadi igauan, Kenapa vaksin menjadi mangsa.

Kayu saberkas jadi saikat,Buat memasak beras perang;Suntik vaksin ada menafaat,Virus lenyap negara girang.

Penambah selera si telur masin,Makan berulam daun pegaga;Teruskan usaha mempromosi vaksin,Sehingga beroleh kepercayaan warga.

Menyusun bata lenguhnya tangan, Tertindih papan tercucuk semalu,Bersama kita memberi sokongan,Pulihkan kehidupan seperti dahulu.

Bunga di taman hendak dipetik, Ada penyengat jadi penghalang;Akur saranan vaksin disuntik, Agar rakyat kembali tenang.

Buah berangan petik di tangkai, Tidak berduri bertahan lama;Beri sokongan usah pertikai, Vaksin diberi secara percuma.

Tinggi lampai pokok bidara, Kolam sepat di kebun nyonya;Vaksin sampai daftar segera,Supaya cepat dapat manfaatnya.

Vaksin ditempah bukannya murah,Ikut lah nasihat kerajaan kita;Berusaha dulu jangan menyerah,Demi kebaikan kita semua.

Manis betik nikmat disyukur, Diri diurus indah dilihat;Vaksin disuntik sokonglah akur,Virus dihapus kembali sihat.

Singgah ke pekan beli bahulu,Bahulu Semarak paling diminat;Kita rindukan hidup dahulu,Bebas bergerak sihat walafiat.

Angan nak ke Melaka,Banyak pula bawa muatan;Hari ni jgn berduka;Cucuk vaksin untuk jaga kesihatan.

Pohon berduri di hujung gua,Ramunia jati di tepi sumur;Lindung diri lindung semua, Dunia pasti kembali makmur.

Bebatu ampuh letak di hutan,Kukuh berdahan meranti paya;Bersatu teguh elak jangkitan,Patuh arahan pasti berjaya.

Jalan licin ditempuh gagah,Berbatu kecil campak di hutan;Diberi vaksin untuk mencegah, Perlu diambil elak jangkitan.

Pokok kemangi di tanah rendah,Pokok bidara si pokok kuini;Vaksin ditemui Allah permudah,Semoga negara kembali harmoni.

Telur asin nasik kerabu,Campur bersama ulam ulaman;Vaksin tiba rasa terharu,Perihatin untuk rakyat dari kerajaan.

Pergi ke bandar berjalan-jalan, Dapat membeli sehelai baju;Norma baharu jadi amalan, Kebiasaan yang lalu tetap dirindu.

Zakat dan infak diutamakan,Ibadat fardu dan sunat ditingkatkan; Ukhuwah dipelihara perselisihan dihapuskan,Mendapat redha dan ihsan Tuhan.

Ramadan bulan berkat,Penuhi dengan amal ibadat;Elakkan keji dan umpat,Kasihi diri kasihi umat.

Gulai tempoyak ikan patin,Memilih ikan bukan sebarangan;Terimalah arahan dan aturan kuarantin, Kesihatan diri dan orang diutamakan.

Hati gembira bertemu rakan,Saling meluahkan tersimpan dihati; Majlis ilmu perlu disuburkan,Itulah tradisi di sebuah universiti.

Usah terperangkap dendam kesumat, Hanya merosakkan hati sanubari;Tidak disangka banyaknya maklumat, Semuanya bermanfaat mencetus inspirasi.

Duku langsat di Pulau Kati, Di tebing sungai subur bertumbuh;Usah dicurigai yang dijangkiti,Berikan semangat agar segera menyembuh.

Malam cerah gemerlap bintang, Meresap ke jiwa duka terubat; Meskipun banyak cabaran mendatang, Ujian Tuhan mengangkat martabat.

Awan terukir berbaris-baris,Di langit cerah biru menila;Biarpun hati telah terguris,Dapat memaafkan itu yang termulia.

Semakin berusia banyaklah perkiraan, Hidup kita bukan main-main;Semua orang nantikan persaraan,Untuk berbakti dengan bentuk yang lain.

Ikan yang lazat namanya ketutu,Ambil seekor di dalam raga;Anak yatim yang dahulu dibantu, Kini dewasa dan berumahtangga.

Dalam pertikaian usah menyebelahi, Damaikan hati yang sedang berbalah; Rezeki melimpah Allah anugerahi, Syukuri dengan terus bersedekah.

Sejarah manusia terus berputaran, Membentang ibrah bukan kepalang; Menjejaki semula tanah kelahiran, Sekian lama telah terhalang.

Berbau harum buah kuini, Tidak tumbuh dimana-mana;Yang lebih tua terus menyantuni, Generasi muda usah malu bertanya.

Ayam di hutan ingin dicari, Carilah dengan segala daya;Pelbagai ilmu belum dipelajari,Apabila berpeluang rebutlah ia.

Dalam perancangan ke Pulau Bentan, Singgah nanti di Pulau Rawa;Nisfu Syaaban adalah kesempatan, Meningkatkan lagi iman dan taqwa.

Harus dicoba sukan yang lasak, Ketahanan diri barulah diketahui;Kalau hati sudah merosak, Kelebihan orang sentiasa dicemburui.

Tinggi nilainya sikayu jati, Banyak terdapat di tanah seberang; Apabila bertindak berhati-hati, Jangan sampai menyinggung perasaan orang.

Masam manis buah delima,Manis lagi buah mempelam;Bertemu kembali sahabat yang lama, Mengenang semula keindahan semalam.

Bersimpati sahabat yang putus tunang, Punah seketika hasrat naik pelamin; Tempat jatuh lagi kan dikenang, Ini kan pula tempat bermain.

Punya rumah di pinggir kali,Sungguh indah walau tak mewah; Bukan jumlah rezeki dicari,Yang penting halal dan penuh berkah.

Datang hinggap si burung pipit,Mencari makanan disiang hari;Masalah duit yang menghimpit,Dengan sabar rezeki dicari.

Berniaga berjual penuh muatan, Berpenat lelah usaha sendiri;Rezeki yang halal membawa keberkatan,Nikmat dari Allah yang selalu memberi.

Setandan buah di tepi perigi,Suasa dan emas ditimbang kati;Ramadan sudah tak lama lagi,Puasa yang lepas anda dah ganti?"

Kalau rezeki secupak,Haruskah jadi segantang;Allah sudah siapkan awak,Mengemis jangan usaha digalang.

Pergi ke pejabat berbaju kemeja, Cuci tangan dan menutup muka;Sudah terlambat nak pergi kerja,Kunci pula tak tahu letaknya.

Budak-budak pergi sekolah,Burung Tempua buat sarang;Biar kerja sampai lelah,Agar tidak nyusahkan orang.

Jangan jadi seperti Pak Pandir,Pergi berbasikal balik jalan kaki;Usah kerap menyalahkan takdir, Yakinlah Allah pemberi rezeki.

Usah dibiar pangkin berdaki,Kayu lapuk melentur lentur;Berpagian keluar mencari rezeki, Semangat dipupuk usah luntur.

Masak kari ikan selayang, Buat sedekah untuk pak Jalal; Rezeki dicari buat tersayang,Pastinya berkah dan juga halal.

Leka memberus sebatang galah,Buang daki hati pun lega;Usaha terus usah mengalah, Demi rezeki buat keluarga.

Kalau rezeki secupak,Haruskah jadi segantang;Ingat jangan jadi pak pacak,Siapkan diri sedia berparang.

Mencari kurma di pekan sehari,Untuk juadah berbuka puasa;Setiap orang punya rezeki, Hanya usaha bezakan ganjarannya.

Kalau hendak ke air molek,Laksa asam dilupa jangan;Rezeki tidak datang bergolek,Usaha itu tangga kejayaan.

Pohon kelapa tidak berdahan,Pohon Pinang di tanam rapat;Memang rezeki urusan Tuhan,Kalau tak berusaha tak kan dapat.

Sambal lada sangat berguna, Masak senang enak di rasa,Rezeki ada di mana mana, Dengan tenang rajin berusaha.

Rintik hujan disulami pelangi,Cuaca suram hilangnya bayang;Onak dan duri diharungi,Demi sesuap untuk tersayang.

Tarik upih kawan berpegang, Ruang sempit bentuk persegi;Yang pipih juga tak datang melayang, Malahan Pipit menjauh pergi.

Punya rumah di pinggir kali,Sungguh indah walau tak mewah;Bukan jumlah rezeki dicari,Penting halal dan penuh berkah.

Pagi hari kita beriadah,Sambil membawa si anak kecil;Mencari rezeki itu ibadah,Usaha keras pastinya berhasil.

Daun pandan pilihan terbaik,Pengat disediakan berbau wangi, Semasa hujan mentari terik, Rupanya Tuhan nak kurniakan pelangi.

Hari lebaran rasa teruja,Hidangan lemang dijamu teman; Ada cabaran ketika kerja,Hakikat memang menguji iman.

Kepulau langkawi membeli hadiah, Untuk di beri pada sahabat,Mencari rezeki memang tak mudah, Usaha dan tawakal pasti mendapat.

Bola ditendang bergolek,Golek jatuh bergolek sampai kepaya; Rezeki tidak datang bergolek,Rajin usaha pasti berjaya.

Beranda berseri berselang solek,Ketara putih di celah ensil;Rezeki tidak datang bergolek,Usaha gigih membuah hasil.

Sungguh cantik balairung seri,Dihias dengan bunga cempaka;Dalam kita mencari rezeki,Kepada Allah jangan dilupa.

Jangan dituan padi huma,Biar buahnya lerai sendiri;Rezeki ada dimana mana,Berusha lah untuk mencari.

Simpan neraca di bawah rumah, Senang tetamu hendak menimbang; Walau cuaca kelihatan cerah, Siapa tahu bencana kan datang.

Petik meranti membawa raga,Buah pauh jatuh bertaburan;Cari rezeki menyara keluarga,Hujan dan panas satu cabaran.

Pisanglah kaki siap dibelah, Makan berdua elok sepakat;Cari rezeki di bumi Allah,Di mana jua asalkan berkat.

Ke Paya Jaras berjalan kaki, Membawa bekal pucuk betik; Kerja keras mencari rezeki, Usaha dan tawakkal itu yang baik.

Berjalan kaki menuju pulang, Kerja di bendang sehingga senja;Cari rezeki membanting tulang,Tidak didendang teruskan kerja.

Perahu kecil dipukul gelombang,Itu petanda badai melanda;Rezeki secupak jadi segantang,Andai usaha dilipat ganda.

Bukit didaki tuju ke huma,Dua pemuda berjalan cepat;Ada rezeki kongsi bersama,Rezeki berganda pahala pun dapat.

Dari permatang meniti cermat,Naik kedarat menjamah hidangan; Rezeki datang disusuli rahmat,Berkat doa usaha berpanjangan.

Terbang penyengat lalu menghilang, Turun kenari tepi telaga;Bermandi keringat membanting tulang, Rezeki dicari buat keluarga.

Terik sungguh sinaran mentari,Minum air sebagai bekal;Mencari Rezeki sepanjang hari,Dengan usaha dan juga tawakal.

Datang hinggap burung pipit,Mencari makanan disiang hari;Masalah duit yang menghimpit, Dengan sabar rezeki dicari.

Pergi pekan kekota kiri,Singgah berehat dipohon sena;Dengan berkat rezeki diberi,Kehidupan harian menjadi sempurna.

Keris sakti ditempa molek, Taming sari tajam bercahaya; Rezeki tidak datang bergolek, Rajin usaha rahsia berjaya.

Mudik ke hulu mendayung kolek, Penat mendayung sampai ke seberang; Yang bulat takkan datang bergolek, Yang pipih takkan datang melayang.

Mentari berseri tertampan,Indah terpana Sang Surya;Rezeki kurniaan Tuhan,Doa usaha jaya.

Buah delima masak merekah,Masak sebijik diatas meja;Rezeki itu memang dari Allah,Tidak berpangku tangan sahaja.

Beli gula di pekan Serting,Singgah santap di kedai buah;Rajin dan usaha itu yang penting, Rezeki kan datang melimpah ruah.

Masak kari resepi bonda,Campur santan kuahnya pekat,Rezeki dicari usaha diganda,Mohon keberkatan supaya berkat.

Aku Dia Lagu,Diradio klasik diwaktu petang;Pecah rumbia dapat sagu,Rezeki secupak jadi segantang.

Pergi kemuara menaik kolek,Pokok nipah tumbuhnya rapat;Takkan rezeki datang bergolek,Kalau tak usaha manakan dapat.

Carikan pandan harum mewangi, Berjalan kaki tidaklah dekat;Berpanas hujan terbias pelangi, Agar rezeki mendapat berkat.

Rasa teruja tidak terkata, Dianjur niaga nasihat bebekal;Carilah kerja di mana merata,Buat keluarga pastikan halal.

Kalau hendak ke air molek,Belikan saya si-ikan duri,Rezeki pasti tak datang bergolek, Usaha yakin diri sendiri.

Pokok celagi sebelahan teja,Jarak sekali tepian kolah;Cerah pagi semua bekerja,Cari rezeki dijanji Allah.

Subur teja tepian tasik, Banyak di desa akar seruntun;Selamat bekerja sahabat-sahabat klasik, Ada masa marilah berpantun.

Indah tercipta alam yang luas, Cuaca panas langit membiru; Andai usaha bersulam ikhlas,Rezeki bertunas di batas waktu"

Jalan kaki ke kuala kedah,Terserempak bilal memetik bunga,Cari rezeki bukannya mudah, Pastikan halal untuk keluarga.

Usah mengeluh jika mendaki,Redah segala ujian menduga; Titisan peluh cari rezeki,Manik pahala sara keluarga.

Penuh berhurung pacat di kaki, Berjalan di lata selepas subuh; Sedang burung mencari rezeki, Patutkah kita berpeluk tubuh?

Ayam jantan si-ayam jalak,Ayam jaguh nama diberi;Rezeki datang tak ditolak,Musuh pula tidak dicari.

Pisang sekampit diberi Jalal,Daun cekur sedikit diikat;Rezeki sedikit didapat halal,Nikmat disyukur doa dipanjat.

Bunga melati atas meja,Disiram air setiap pagi;Ingin berjaya rajin usaha,Dimana mana ada rezeki.

Kelah dicari di tepi paya,Cuaca kabur suluh pandangan; Kaislah rezeki selagi terdaya,Sentiasa syukur tempuh rintangan.

Berlari deras pusing keliling, Alur lintang mengalir ke huma; Usaha keras jangan berpaling,Rezeki yang datang redha terima.

Segar terasa lepas subuh,Mencengkam jiwa pada diri;Rezeki tak datang berpeluk tubuh,Berusaha kuat mendapat rezeki

Pengat dimasak di pagi hari,Buat hidangan anak menantu, Keringat membasah rezeki dicari, Berkt dan halal dari Yang Satu.

Celah almari banyak pepijat,Gigit di tangan berbintik-bintik;Rezeki dicari doa dipanjat,Bersinsing lengan peluh bertitik.

Kalau hendak ke Ayer Molek, Carikan pandan harum mewangi;Rezeki tidak datang bergolek,Berpanas berhujan terbias pelangi.

Lembut rusuk mudahlah patah,Elok dibelai lemah lembut;Hanya pria bijak berpetah,Dapat membimbing wanita tersebut.

Wanita solehah idaman kalbu, Penyejuk mata ketika derita; Tidak ternilai kasihnya ibu, Tidak terbalas dek wang dan harta.

Awal pagi menoreh getah,Di separuh jalan hujan lebat;Jangan dibiarkan rusuk patah,Cepat cepat cari ubat.

Berkerudung baldu mata bercelak, Tahan ketawa riuhnya tenggelam;Isteri itu bukan milik mutlak,Hanya Hawa dari rusuk Nabi Adam.

Rusuk yang bengkok penyokong organ, Tisyu-tisyu lembut di tubuh kita,Hari ini seronok Tahniah diucapkan, Selamat Menyambut Hari Wanita.

Rusuk yang bengkok usah di lurus, Kalau di lurus rusukkan Patah,Hati wanita cinta nya tulus,Gelora melanda jiwa tak betah.

Pakai baju kebaya nyonya,Berbunga cantik sulaman tangan; Wanita sekarang bukan sembarangan, Hormati lah jangan sakiti hatinya.

Pagi hening sinar suria,Kembang mawar rasa gembira;Wanita pendamping setia,Tetap tersenyum walaupun duka lara.

Pasang pelita di atas para, Terangi khemah untuk dipunggah;Kita wanita tonggak negara,Kelihatan lemah tapi gagah.

Tongkat dahan guna buluh,Takut sekah menimpa diri;Sudah tahu lagi bersuluh,Siapkan diri tenangkan hat.

Pasang pelita di tepi reban,Tak kala bumi berembun pagi;Hari wanita kena lah bekorban,Izinkan suami kahwin lagi.

Waktu dinihari pelita dipadam,Perkuat amalan teguhkan hati;Diciptanya dari tulang rusuk Adam, Fitrah kecekalan wanita sejati.

Di atas batu air dijirus, Banyak melata si daun kailan;Perlu dibantu diri diurus, Biar wanita lancar berjalan.

Enak sajian cucurnya pisang,Ambillah satu berikan kakak; Puji pujian kata perangsang, Dapat membantu susutnya bengkak.

Bunga raya berwarna merah,Letak di meja buat hiasan;Cantik wanita nampak terserlah,Setia cintanya bawa kebahagiaan.

Pasang pelita usah melirik, Jalan mana berduri semalu;Manis wanita senyum melirik,Terpikat teruna mengoda selalu.

Kain digosok usah melulu,Beras disukat pilih antah;Bengkuk rusuk disepuh selalu,Guna tongkat elak patah.

Jalan ke lata burung bersiulan,Helang berlegar di kebun halia; Tangan wanita menghayun buaian,Bisa menggegar goncang dunia.

Merajuk kata merahlah mata,Ku pujuk hati jangan bersedih;Penyejuk mata ketika derita,Kasih isteri penyambung kasih.

Bertanam peria di kebun nangka,Benih di Pagoh bersamanya bendi;Hebat jaya megahnya jejaka,Di belakangnya teguh seorang srikandi.

Segak bersongkok jalan sekata,Dalam pesta mengenang budi; Rusuk bengkok resam dikata,Namun wanita hebat peribadi.

Bicara hati seorang serikandi,Perjudi nasib di medan sahara;Teruskan memberi menabur budi,Demi menggapai hikmat kembara.

Berkain batik memetik kangkung,Cuaca berkabus awan berarak;Ibarat menarik rambut ditepung,Rambut tak putus tepung jangan berselerak.

Banyak sungguh pohon rumbia,Tumbuh melata tepi telaga;Lembut wanita mengoncang dunia,Tetap anggun dimata keluarga.

Sungguh manis si gadis desa,Wajah yang ayu cantik sekali;Pelengkap rusuk setiap jejaka,Wanita tetap akan disayangi.

Wanita solehah idaman kalbu,Penyejuk mata ketika derita;Tidak ternilai kasihnya ibu,Tidak terbalas dek wang dan harta.

Sinar mentari hangat sekata, Terukir pelangi dapat dilihat,Di rusuk kiri wanita tercipta, untuk disayangi ke akhir hayat.

Tenang menempuh musibah yang datang,Setiap suratan terselit hikmah;Tegakkan keadilan bersuara lantang,Muslimah sejati pembela ummah.

Apa saja boleh dikata,Andai tak fikir akan mudaratnya;Apa tak jadi tanpa wanita, Bukan nak puji akan hebatnya.

Maruah ibarat mahkota peribadi,Jangan dicalari usah dicemarkan; Berakhlak mulia santun berbudi,Sifat mahmudah terus diamalkan.

Baruh dan padang tempat si puyu,Kolam bertiti di kebun pinang;Cantik dipandang berwajah ayu, Wanita berbakti jasa dikenang.

Tidak berubah lokasi paya, Berterbangan penyengat dan santai beruang;Wanita tabah wanita berjaya,Pemangkin semangat sentiasa berjuang.

Indah terpana alam semesta,Terbang bersama sekawan merpati;Cantik pesona senyum wanita, Memikat sukma menggetar hati.

Sinar mentari terpancar di pangkin, Dihujung kali tepian paya;Hargailah isteri sebaik mungkin, Jangan sekali disakiti hatinya.

Wanita solehah idaman kalbu,Penyejuk mata masa derita;Kasih wanita wahai ibu,Tak ternilai wang dan harta.

Bunga mawar bunga berduri,Ditanam dengan pokok mangga;Seorang wanita dipanggil isteri,Buat penyejuk dalam rumahtangga.

Wangi menyusuk si dara jelita,Cantik terserlah bila berdandan; Dari rusuk tercipta wanita,Lembut tabah dalam cabaran.

Indah nyaman dipinggir kota,Terasa sejuk duduk ditaman;Sungguh besar pengorbanan mu wanita,Tetap kekal sepanjang zaman.

Jaga perjarakkan kita sekata,Jangan melatah selalu cekal;Manis tarikan wanita dimata,Tidak ngelabah berjiwa kental.

Banyak ulam di tepi telaga,Baik diambil makan bercicah;Peribadi diri perlu dijaga,Jangan sampai dipandang rendah.

Tangan berkeru berwajah sayu,Anak terjaga di malam masih;Wanita selembut airmata ibu,Memastikan keluarga dipayungi kasih.

Burung kenek-kenek, Terbang ke pucuk tebu;Pesan datuk nenek, Jangan derhaka pada ibu.

Meraut lidi sehari suntuk,Daun selasih ditepian titi;Wanita serikandi mudah dibentuk,Curahkan kasih Sayang sepenuh hati.

Berkerudung elok dipakai terus, Molek kiranya naik bertatah;Rusuk yang bengkok tidakkan lurus,Usah pula dibiar patah.

Burung merak burung tempua,Turun ke lembah mencari kawan;Salam Israk Mikraj buat semua,Semoga bertambah keimanan dan ketaqwaan.

Musafir sendiri rela tempuhi, Niat yang satu tiada bernoktah;Perjalanan Nabi bertemu Ilahi,Solat lima waktu diturun perintah.

Mega merah mengocak rasa,Kala kelam bangkit bertawajuh; Dari Mekah ke Masjidil Aqsa,Merentas malam ke langit ketujuh.

Indahnya mahraj bacaan surah,Lantunan suara seiring iman;Israk dan Mikraj tercipta sejarah,Jibrail setia menjadi teman.

Letak bungkusan bersilih-silih,Untuk pasaran serta tempahan;Nabi utusan insan terpilih,Saksi kebesaran kuasaNYA Tuhan.

Indah sawah kerana padi,Di sinar mentari di waktu pagi;Perjalanan nabi bertemu Ilahi,Tanda kekuasaan yang maha tinggi.

Nabi Muhammad junjungan Ummat,Membawa rahmat membawa berkat;Marilah kita banyakkan solawat,Untuk syafaat di hari akhirat.

Cantik Senyuman menyentap Jiwa,Diatas pangkin duduk berlima;Pesan Allah Dibawa Baginda,Untuk semua umat manusia.

Selalu lah membaca kitab Kalammullah,Berzikir bertasbih jangan henti;Selawat dan salam kepada Rasulullah,Bekalan kita di akhirat nanti.

Beli cempedak si Anak Nyonya,Ke pekan Setiu di hari sabtu;Nabi tidak membeban umat-Nya,Lima puluh waktu ke lima waktu.

Langit pertama bertemu Adam, Langit keenam bertemu Musa;Sejarah ini takkan terpadam,Akan diingat sepanjang masa.

Israk Mikraj perjalanan teragung,Kisah Nabi bertemu Allah;Buraq diguna perintah dijunjung,Kepada Allah Baginda berserah.

Asakan sengit hujjah hakikat,Bagaikan guruh tetap bertahan;Naik ke langit waktu yang singkat,Nabi disuruh mengadap Tuhan.

Dari duduk berangan- angan, Bentang sejadah jangan dihalang;Antara mukjizat Rasul junjungan, Israk Mikraj peristiwa gemilang.

Pergi sungai mencari lokan,Lokan diletak dalam sampan;Perintah solat telah diwajibkan,Jadikan amalan juga kewajipan.

Hendak berbicara lidah ku kelu,Takut pulak dikata perasan;Amanat Nabi diingat selalu,Terpelihara sentiasa dari landasan.

Mari diracik ditabur halia,Campak sedikit si asam jawa;Isra Mi'raj bulan mulia,Sirah nabi penuh peristiwa.

Dihias cantik pedati lembu,Bermain gasing di negeri Kelantan;Sembahyang wajib lima waktu,Menjadi tiang orang beriman.

Kuah durian dimasak pekat,Cicah roti makan bersama;Malam nan syahdu nabi berangkat,Solat lima waktu amalan utama.

Di dalam garaj letak mempelam, Banyak teramat dibelah-belah;Israq dan mikraj kembara malam, Nabi Muhammad mengadap Allah.

Pusing keliling tepi lurah,Bawa sebakul benih kelapa;Israj mikraj tersemadi sejarah,Solat lima waktu jangan lupa.

Pergi kedai mengirim surat,Sambil mengirim membeli ubat;Tujuan utama Israq Mikraj,Menyeru umat supaya beribadat.

Israk mikraj sejarah nabi,Perjalanannya membawa alamat;Ajaran yang dibawa kita patuhi,Semoga selamat didunia dan akhirat.

Lubuk terpencil di pasang belat,Dapat ikan punggah ke talam;Sejak kecil di latih solat,Lima waktu sehari semalam.

Ikan kelisa ramai berkenan,Tidaklah ralat beri percuma; Besarnya jasa dan pengorbanan,Perintah solat Nabi terima.

Setiap isnin bukan Selasa,Layan Pantun Jadi Budaya;Israk makraj di ingat sentiasa,Kebesaran Allah Tiada Taranya.

Senjata purba pahlawan silam, Silat bertingkah gaya perkasa;Perjalanan hamba di suatu malam, Dari Makkah ke Masjidil Aqsa.

Anyam ketupat bawah serambi, Menggait kelapa gunalah galah;Isra' Mikraj tanda kasihnya nabi,Tunaikn 5 waktu itu jgn lelah.

Dari Kangar ke pekan Juru,Singgah minum di Kampung Seriab;Solat yang wajib lima waktu,Itulah amalan utama dihisab.

Jalan ke lata banyak kelkatu,Di pokok sena pokok delima;Solat kita lima waktu,Wajib laksana tiang agama.

Tanam ubi diatas bukit,Selang seli pohon rambutan;Sunnah Nabi bukan sedikit,Mari bersama kita amalkan.

Waktu subuh nampak malam,Siang hari cahaya benderang;Nabi menerangi seluruh alam,Umat islam biak berkembang.

Pohon selasih ditepi perigi,Indah berseri sang suria menjelma;Israk dan mikraj mukjizat nabi,Marilah kita sama sama menghayatinya.

Malam hari merentas angkasa,Melaluai langit hingga ketujuh;Menemuai tuhan yang maha esa;Pulang kembali hingga ka subuh.

Pakai sepatu mengharung denai, Cuaca cerah di pagi hari;Lima waktu wajib ditunai, Kebesaran Allah usah didustai.

Kain pelikat dari Jawa,Hendak di jinjing terlalu berat;Rasulullah melihat berbagai peristiwa,Gambaran balasan hari akhirat.

Waktu malam angin mendayu, Sejuk terasa sekeliling alam; Nabi Muhamad pembawa wahyu,Segala rukun fahamilah mendalam.

Di puncak mahligai kota anggerik,Cantik hiasannya anjung di barat;Israk mikraj peristiwa menarik,Gambaran balasan hari akhirat.

Hantar dobi sebelah rumah,Kain berkilat miliknya mama; Perjalanan Nabi penuh hikmah,Terima solat amalan utama.

Ladang jagung habis tenggelam,Habis bertempiaran segala tikusnya;Peristiwa agung umat islam,Tanda kebesaran Allah terhadap umatnya.

Dimuka pintu jangan berlelama, Tidak selamat nanti dianiaya;Lima waktu tiang utama, Setiap umat diarah mengerjakannya.

Bunga raya warnanya merah,Jatuh sekuntum di dalam kolam;Israk mekraj perjalanan rasulullah,Membawa keberkatan ummat islam.

Ukir kolaj usah mengalah, Cuci luka hampas halia;Israk mikraj anugerah Allah,Pengubat duka nabi mulia.

Kait kurma guna galah, Jalan denai usah berangan;Solat lima waktu perintah Allah,Wajib ditunai tanpa halangan.

Bawa bekalan untuk berhijab,Jauh berjalan penat terasa;Kekalkan amalan dibulan rejab,Solat sunat dan berpuasa.

Naik perahu muatan sarat,Sayang kemudi tersangkut keman;Gambaran balasan hari akhirat,Jadi pengajaran orang beriman.

Di hinggap lalat busuk kotoran,Jaga kebersihan kena sentiasa;Kefarduan solat jadi tuntutan, Moga suruhan lakukan segera.

Di meja bulat jeruk kelubi, Gula lumat sedia di sana; Wajibnya solat diterima Nabi,Kita umat patuh laksana.

Burung kedidi mencari makan,Menyusur lalu ditepi perigi;Salam israk mikraj hamba ucapkan,Semoga hidup sentiasa dirahmati.

Dalam sejarah kenangan ini,

sangat berkah kongsi amanah;

lakar sejarah perjalanan nabi,

dari Mekah ke kota Madinah.

27 Rejab megimbau semula,Nabi junjungan sentiasa diingat;Israk Mikraj tercatat peristiwa,Rakaat ditentukan seluruh umat.

Cahaya bersinar dari barat;Duduk bersantai dalam taman;Buat ibadah dunia akhirat, Israk Mikraj buat orang beriman.

Anggun dan manis si dara jelita,Hiaskan bunga ditengah dada;Istimewa nya solat kepada kita,Diterima terus oleh Baginda

Disusun getah satu persatu,Getah keping lapis berlapis;Tiang agama lima waktu, Tabah sabar dengan hati bersih.

Kata kunci kuat di hati,Kan terbit kukuh asas beragama;Kota suci tempat berhenti,Ke langit tujuh tugas diterima.

Dalam hadapi dugaan berat,Jarak ditempuh penangan cinta;Malam yang sepi berteman berkat,Gerak sejauh pandangan mata.

Rendang bidara gugus kejora,Lembah nan gelap muncul sinaran;Tenang kendera terus kembara,Kisah menyingkap Rasul berjalan.

Cahaya malam sungguh kelam,Terbang pula burung kedidi;Perjalanan nabi suatu malam,Israk mikraj bukti abadi.

Hamparan berkilat jadi hiasan,Atas serambi hujung beranda; Akhirnya solat menjadi bingkisan, Kepada Nabi dan umat baginda.

Insan istidraj hatinya mati,Merasa megah berlagak sombong; Israk dan Mikraj menjadi bukti,Kebesaran Allah Yang Maha Agung.

Bawah serambi di kala kelam,Menyusun getah satu persatu;Perjalanan nabi di suatu malam, Membawa perintah lima waktu.

Tambak seberang makin menaik,Tinggi separuh sebelah kiri;Masa sekarang peluang terbaik,Sikap bertangguh merugikan diri.

Bayang kelibat berkembang dada, Silap disangka dirinya jantan;Peluang taubat tetaplah ada, Selagi nyawa dikandung badan.

Ambil galah mengait berangan,Buahnya ranum jangan di sisa;Ada baiknya memberi bimbingan,Dari peluang yang mungkin tersia.

Enak berlada masakan umbut, Tadi dikupas basuh di lata; Peluang ada perlu direbut,Andai terlepas berputih mata.

Bermain lelayang di batas permatang,Pelbagai warna ternampak indah;Usah diabai peluang mendatang, Bimbang nanti kesal tak sudah."

Ikan tenggiri dimasak lada, Daun selom dibuat salad; Tidak menghargai peluang yang ada,Ruginya hidup sepanjang hayat.

Pergi ke Daik dari Sedili,Naik jambatan di sungai Kempas;Peluang terbaik datang sekali, Ambil kesempatan sebelum terlepas.

Rewang petang memotong cabai,Makin meriah sambil perhati;Peluang datang jangan di abai,Mungkin ada tuah menanti.

Melambai lambai pohon kelapa, Buah nye banyak bertandan tandan; Peluang kedua pasti ada, Jika nyawa masih di badan.

Anak cina mencari lokan Lokan,Dibakul dibawa pulang;Peluang kedua jarang kedapatan,Mungkin juga tidak berulang.

Ramai orang ke Pasaria, Sambil membeli buah dan kain;Jangan berharap peluang kedua, Bimbang disambar dek orang lain.

Menungkat dagu melepas hela,Terasa letih membanting tulang;Peluang kedua jangan dipersia,Hilang percaya hilang yang tersayang.

Anak seluang berenang-renang,Seronoknya berkejaran di batu bata,Peluang biasanya tidak berulang,Andai terlepas rugilah kita.

Isi kelapa di dalam pedati,Lalu lalang tepi gua;Usaha segigih setulus hati;Peluang kedua ditemui jua.

Sabut di pagar ringan belaka,Buang dilarang dengan kerambil;Berebut biar dengan etika,Peluang orang jangan diambil.

Ribut kencang semua lari,Pokok tumbang menimpa kolah; Rebut peluang jika di beri,Rezeki datang dari Allah.

Seluang kelisa berenang bebas, Belut lari terkena tuba;Peluang pertama usah dilepas,Takut yang kedua tak kunjung tiba.

Pergi kekuala menaik kolek;Tempat berteduh dipohon berangan,Rezeki tidak datang bergolek,Peluang yang ada dilepas jangan.

Ke paya menangguk seluang,Pulang menugal makan pulasan;Orang berjaya melihat peluang,Malang si gagal mencari alasan

Rendah nya sarang tempua,Bergaut gaut diranting mati;Apa dinanti peluang kedua,Asal hidup banyak berbakti.

Seluang tidak berenang ke hulu, Lubuk di air si ikan limbat; Peluang tidak datang selalu, Kejarlah ia sebelum terlambat.

Kota nan kukuh di Inderagiri,Jadi bualan jadi sebutan; Sekian lama menyepi diri,Rupanya mimpi bersama bulan.

Mengutip lokan dalam kegembiraan, Diluar kawasan sehingga petang,Jika dilepaskan mungkin kerugian,Peluang keemasan bukan selalu datang.

Sengkuang dimakan buat rojak, Santai di bawah pohon buluh;Peluang pasti kan berganjak, Andai hanya berpeluk tubuh.

Mentari naik hilanglah durja,Tepian kali mengelamun buntu;Yang terbaik sekali sahaja,Kedua kali belum tentu.

Adun bingka tengah ruang,Hutang dibayar setiap selasa;Jangan leka tunggu peluang,Usaha ikhtiar perlu diperkasa.

Menjelang petang pancing udang, Anak kera makan lada;Peluang datang tanpa diundang,Rebut segera terlanjur ada.

Anak seluang berdabik dada,Duduk selesa atas titi,Peluang pasti senantiasa ada,Setia usaha punya jati diri.

Ulat sutera dibuat benang,Benang disimpan dalam laci;Hidup didunia jangan bimbang,Rajin usaha pasti ada rezeki.

Bulan Ramadhan kian mendekat,Mari perbanyak amal ibadat;Ayuh saling memberi nasihat,Semoga selamat dunia akhirat.

Kota Tinggi Johor Indah nyaman,Duduk di beranda Sambil duduk berangan angan; Rebutlah peluang dimana ada,Jangan biarkan terlepas ditangan

Dari sumatera ke seri menanti,Indah sungguh di pagar alam;Peluang kedua sedia menanti,Usaha dan doa siang malam.

Tanam lada di sulami cekur,Tepi ampaian di bawah sena;Nikmat segala panjatkan syukur,Kesal kemudian tiada berguna.

Setiap insan rezekinya tersedia, Usah difikir peluang kedua;Sentiasa bersyukur setiap masa, Jangan alpa tamak haloba.

Sarang tempua cantik terukir,Diwaktu pagi hinggap rerama; Peluang kedua suratan takdir,Sekali lagi kita bersama.

Sinar mentari dihalang kabut,Di hujung bangsal hinggap kenari;Peluang diberi mesti direbut, Bimbang sesal mengintai diri.

Rindu tersemat sebak di dada,Budak botak di tepi bangsalHargai nikmat apa yang ada,Agar tidak bertamu kesal.

Berenang semua sang ikan ke pantai,Si polan mengail resah menanti;Peluang kedua seakan berkecai,Lantaran terkucil langkah terhenti.

Suram mentari diufuk senja, Sampan dibawa ombak diredah, Perlulah hargai peluang yang ada,Tabah dan doa moga dipermudah.

Bunga cempaka di pukul ribut,Jatuh sekuntum di atas karang;Di mulut naga akan ku rebut,Ini kan pula di tangan orang.

Pandai mertua cerita Pak Pandir, Walau berusia ceritanya idola;Peluang kedua mungkin hadir,Jangan persia perbetulkan segala.

Terbang tinggi burung Geroda, Hinggap di dahan pohon meranti;Rebut lah peluang masa yang ada,Agar tidak menyesal nanti.

Andai singgah di bandar Melaka,Jangan lupa asam pedas; Jika selalu hidup leka, Peluang kita pasti terlepas.

Dari pagi hingga ke petang, Duduk termenung seorang diri;Peluang kedua akan menjelang, Sabar menanti takdir Ilahi.

Menguning seri bunga akasia, Gugur merelai di atas pangkin; Peluang diberi usah dipersia, Perbaiki perangai sebaik mungkin.

Berjalan kak Leha menuju Pahi,Bersama Pak Mat untuk menjerat;Yakin berusaha doa Ilahi,Semoga selamat dunia akhirat.

Rembulan Syaaban menyapa kini,Bererti Ramadan semakin hampir; Tingkatkan amalan suci murni,Pasti peluang sentiasa mampir.

Kabut berlalu nampaklah bintang,Bintang kejora di hujung benua; Rebut selalu kesempatan datang, Bimbang tiada peluang kedua.

Anak ayam tepi reban,Terbang rendah burung merpati;Bantuan diberi ringankan beban,Jangan belanja sesuka hati.

Asam tempoyak gulai patin,Bau semerbak sanggup menanti;Besyukur negara masih prihatin,Guna perbelanjaan sebaik pasti.

Di dalam bejana batu suasa,Dijolok kayu diambil mari;Malaysia Penjana, Prihatin, Pemerkasa,Ayuh bersatu majukan ekonomi.

Segak pahlawan pakai tanjak,Keris berhulu selit dipinggang;Yang sampai hanyalah dedak,Lembu bertali mereka pegang.

Pergi berburu dipinggir hutan,Jerat dipasang pelanduk yang kena;Perkasa ekonomi jana pendapatan,Pemimpin perihatin rakyat sejahtera.

Tinggi-tinggi pohon kelapa,Berhati-hati jika mahu memanjat; Jasa bakti jangan dilupa, Biar berjasa penuh taat.

Masak lemak daun turi,Buat kerabu daun pegaga; Imbuhan diterima rakyat syukuri,Meringankan beban ekonomi keluarga.

Terbang tinggi burung kenari,Hinggap didahan pokok jati;Bermacam-macam bantuan diberi,Kenapa masih ada yang tak puas hati?

Ayam kampung masak kari, Campur dengan serbuk jintan;Perhatin kerajaan patut di hargai,Membantu rakyat di dalam kesempitan.

Bersama jiran duduk di pangkin,Sambil menikmati kelapa bali;Manfaatkan skim sebaik mungkin, Moga ekonomi pulih kembali.

Bunga mawar bunga siantan,Bunga pilihan bunga kemboja; Ekonomi dipacu jana pendapatan,Kesihatan rakyat yang paling utama.

Beratus tahun negara dijajah,Portugis Belanda Inggeris dan Jepun; Kini Malaysia berdiri megah, Pelbagai langkah telah disusun.

Masak kari ikan tenggiri,Campur tomato dibelah dua;Terima kasih bantuan yang diberi,Syukur alhamduillah padaNya jua.

Batu dicari buat hiasan, Dilihat cantik diatas meja;Bantuan diberi bukan berterusan, Beringatlah kita bila berbelanja.

Makan berlauk ikan patin,Duduk bersandar ditepi tingkap;Batuan diberi tanda prihatin,Rakyat bersemangat ekonominya tegap.

Masak lemak ikan patin,Cili padi dimasukkan bersama;Banyak bantuan kerajaan perihatin,Kesetabilan rakyat paling utama.

Layu jerami tepian huma,Segar meranti subur di kali;Pacu ekonomi peranan bersama,Negara pasti makmur kembali.

Lari sana lari sini,Nampak pulak si Melati;Berita semua memang terkini,Dapat bantuan kemain suka senang hati.

Kepayang dijemur dibalik-balikkan,Cendawan putih sedap dimakan; Yang buta huruf dicelik-celikkan, Bantuan pelajaran Kerajaan sediakan.

Ekonomi meriah disana sini,Insentif dihulur ekonomi dijana; Alangkah bertuah dibumi ini, Pemimpin prihatin lagilah cakna.

Masakan patin terasa lazat,Aroma kari enak kepalang;Sikap perihatin membantu rakyat,Jana ekonomi Malaysia gemilang.

Jalur gemilang nama diberi,Lambang perpaduan kukuhkan ikatan;Berbagai bantuan telah diberi,Kukuh kan ekonomi rakyat sejahtera aman.

Hidangan enak membuka selera,Dihidang juga air kelapa;Ekonomi dipacu negara sejahtera,Kebajikan rakyat tak pernah dilupa.

Ceruk mukin terbang merpati,Tekukur terbang turun ketanah;Kerajaan perihatin banyak memberi,Syukur kita kepada allah.

Ikan patin ikan ketutu,Masak kicap bercampur peria; Kerajaan prihatin banyak membantu,Supaya rakyat kembali ceria.

Pergi kepekan dipagi hari,Bertemu pulak mak Dara;Pelbagai bantuan sudah diberi,Pacu ekonomi bantu negara.

Pohon angsana jangan ditebang,Takut menimpa pohon pulasan;Ekonomi membangun politik berkembang,Malaysia maju jadi wawasan.

Ikan patin ikan tenggiri,Daun cekur dibelah belah;Pemimpin prihatin bantuan diberi,Ucapkanlah Shukur Dan Alhamdulillah.

Nampak redup pohon akasia,Dari sini terlihat gayat;Bertuahnya hidup dalam Malaysia,Pemimpinnya harmoni berjiwa rakyat.

Sarang tebuan di pokok bidara,Di pangkal teja tertimbun jerami;Segala bantuan sambut mesra,Mantapkan kerja pulih ekonomi.

Tumbuh subur tanpa baja,Hasil diperoleh boleh dijual;Rakyat mengharapkan bantuan saja,Harap harap semuanya halal.

Dibina bangsal majlis pengantin,Santai berehat kerusi dijemur;Malaysia terkenal Negara perihatin, Serumpun sepakat Malaysia makmur.

Menumis kari dihujung sana,Ikan kelah selera tak tahan,Bantuan diberi begitu bermakna,Meleraikan masalah semasa kesusahan.

Ceruk mukim terbang merpati, Singgah mari pohon beringin;Berbagai skim bantuan diberi,Pacu ekonomi Malaysia prihatin.

Buah pauh masak didahan,Pisang sesikat bawa kekota;Mengapa yang jauh jadi pilihan,Orang yg dekat ayu dan jelita.

Balik ke kampung jalannya lurus, Cerita rakyat kisah Pak Pandir;Apa di buat menongkah arus,Ibarat hidup melawan takdir.

Jambatan siap untuk dilalu,Jembatan lama jadi kenangan;Biar bersakit kita dalu,Di akhir nanti dapat kesenangan.

Panjang sungguh Sungai Perak,Banyak ikannya menjadi rezeki;Hadapi setiap cabaran dengan bijak,Agar tidak memakan diri.

Gadis pemalu berambut lurus,Sedangkan kehilir mengalir tenang;Usahkan berjanji kepada yang tidak tulus,Bila dikecewakan kerana kamu yang terkenang kenang.

Jauh berjalan Luas pandangan,Itulah percakapan orang duluan;Hingga kekini jadi pegangan,Agar tidak tersedar jalan.

Berkolek kehulu menongkah arus, Sedangkan ke hilir mengalir tenang;Yang mana perlu yang mana harus,Salah satu pasti akan menang.

Buahnya Lemba menghilang haus,Boleh dihirup dengan tenang; Jangan cuba menongkah arus,Kelak hidup tidak kan tenang.

Burung helang pulang ke sarang,Melihat itik leka berenang;Jangan dikejar tempatnya orang,Tempat sendiri sediakan tenang.

Katak melompat ke kolam sebarang,Menyangka diri sudah selamat;Kalau diri bersifat pemberang,Ke hulu ke hilirpun berkat terhambat.

Mawar melur didalam paha,Hias pula diatas sepatu;Rezeki dihadapan perbaiki usaha,Jangan mengejar belum tentu.

Sampan kolek tepian seberang,Teruna asyik mengalun lagu;Mengapa mengharap kasih orang,Depan mata setia menunggu.

Menyapa dahulu sebelum mencelah, Bercerita kisah seram dan misteri;Hanya di hulu diamnya Kelah, Sanggup bersusah dek kerenah isteri.

Tali ditarik terus menerus, Tidak sedar terluka jari;Sesekali kita menongkah arus, Untuk menguji ketahanan diri.

Berpurdah dahulu susah diberus, Benang disulam jahit bergilir,Bersusah dahulu menempah arus; Bersenang kemudian mudik ke hilir.

Gadis melayu indah bahasa,Ilmu dan budi penuh di dada;Ikut hati ikut rasa,Nafsu manusia terkawal tiada.

Burung Tempua di atas papan, Sungai lurus di Kuala Deli;Dipesan tok tua ikut peraturan, Menongkah arus pilihan diri.

Gadis pemalu pakai selendang,Cantik tersenyum memukau mata;Sekian lama tak bertandang,Kerana kasih ku tanam setia.

Di kala pagi bunga di jirus,Berkudup melati nampak berseri;Relaku pergi menongkah arus,Rajuk hati membawa diri.

Beruang memanjat nampak kurus, Bersolek ketitir tanpa bersuara;Pantang ajal menempuh arus,Berkolek ke hilir sampai muara.

Pokok semalu durinya lurus, Tumbuh di semaian menutup permukaan,Berkolek ke hulu menongkah arus,Memburu impian mengejar kejayaan.

Melangkah terus meniti balak,Kaki meredah rumpun dedalu;Menongkah arus hanyut ditolak,Solusi mudah fikir selalu.

Ke dalam baran meredah belukar,Daun diselak pokok meranti; Bukan cabaran jika tak sukar, Hasilnya kelak pasti menanti.

Andai berakit mesti waspada, Jangan sampai karam disungai;Pandai sedikit tak mengapa, Jangan pula memandai mandai.

Hati2 menyeberang ke titi, Kayu nya lapuk tidak tahan;Jangan di kejar yg belum pasti,Di depan mata banyak kelebehan.

Lilau si Kelah menongkah arus, Di celah batu menyorok diri;Banyak helah terus menerus, Sungguh begitu akal dicari.

Burung helang di pohon meranti,Burung kuang jadi tumpuan; Masa dirancang dengan teliti,Tidak terbuang tanpa tujuan.

Harum merbak bunga melati,Jatuh terdampar diatas batu;Mudik kahulu sudahlah pasti,Menghilir tenang belum tentu.

Ubi keledek penuh seperahu,Direbus sedap digoreng pun mudah;Sekali terkena dua kali baru tahu,Sudah terhantuk baru nak terngadah.

Usah bimbang hendak kelaut,Andai cuaca nampak terang;Buat sesuatu usah kalut, Fikir dahulu biar tenang.

Burung merah dipohon jati,Mengintai burung nampak lah bayang;Kuatkan azam kentalkan hati,Aruh ditongkah bukan halangan.

Gadis pemalu berambut lurus,Duduk dilaman makan mempelam;Mengapa mahu menongkah arus,Diair tenang lagi tenggelam.

Hijau terbentang luasnya sawah;Rehat sebentar minum dan makan,Jangan buat perkara yang susah,Hanya akan meletihkan badan.

Pergi ke Dengkil ke rumah nyonya,Rumah di seberang hujung permatang;Lagak sidegil begitu gayanya,Cakap orang semua ditentang.

Menanggal sepatu meniti dahan, Tersangkut benang kain terbelah;Melakukan kerja ikutlah arahan,Hati tenang dan diberkati Allah.

Menuju reban ambil berus,Ayam serama dipegang si jelita;Sedia berkorban menongkah arus,Demi agama negara tercinta.

Berenang ke kuala serta ke hulu,Bertemu buaya di tepi paya;Berkerja keras tanpa ilmu; Hasilnya bertambah wangnya tiada.

Nampak basah daun sekiat,Embun berbenang berkilat di padang;Kerja susah jangan dibuat,Perkara senang banyak terhidang.

Pokok semalu batang melurus,Daun berkilat disimbah mentari;Jangan selalu menongkah arus,Sekali tersilap lemas sendiri.

Duduk bersila menopang tangan,Gulai berkuah sedia terhidang;Sudah selesa dengan kesenangan, Datang musibah janganlah kecundang.

Nyaman redup bayu berhembus,Indah rembulan tidak terperi; Andai hidup menongkah arus, Bimbang sesalan merantai diri.

Kalau benar mahu berenang,Berkolek dulu sampai ke hulu;Kalau benar hajat mahu meminang,Jangan lah buat orang tertunggu-tunggu

Disisi ayah jalan terhendap, Menuju ke hulu dirintik hujan; Sukar berpayah perlu dihadap, Bersusah dulu bersenang kemudian.

Baju tradisi cantik kebaya,Tambah indah bercorak batik; Air tenang kadang berbahaya,Rupanya dalam disangka cetek.

Ikan tersangkut dihujung joran, Sebesar peha tidak bermaya;Tidak takut hadapi cabaran,Tetap berusaha hingga berjaya.

Usah berkira makan bersantai, Air berarus menuju tambak;Ganas gelora menghempas pantai,Kelok terus membandai ombak.

Minum selera susu cair,Jalan kaki cari lokan;Tenang gelora piantan air,Mencari rezeki tetap diteruskan.

Alih bungkah sambil berenang,Tengah laman buka salinan;Kehulu tongkah arus hilir tenang,Tetapkan iman teruskan perjalanan.

Sungai Menderu bertali arus,Berterbangan indah sirama rama;Hidup sempurna mudah diurus,Rasa harmoni sepakat bersama.

Pagi beriadah di taman pauh,Singgah kedai mencari papaya;Sanggup diredah bersusah jauh,Impian tercapai kemercu jaya.

Jerih menyusur jalan berduri,Penat berkayuh menongkah arus;Jatuh terduduk bangun berdiri,Gagal sekali bekerja terus.

Tanam sejajar pepohon bambu,Rapi cermat dijagai sentiasa;Untung dikejar belumlah tentu,Syukuri nikmat yang sedia ada.

Gadis pemalu berambut lurus,Pakai selendang berkait benang; Berkolek ke hulu menongkah arus,Sedangkan ke hilir mengalir tenang.

Hujan panas meredah belantara,Cari penawar tusukan lembing;Polis rakyat berpisah tiada, Bagaikan aur dengan tebing.

Warkah diutus bagai memohon, Madah berperi harum mewangi; Dua Ratus Empat Belas Tahun,Khidmat diberi kami sanjungi.

Anak dara memotong jerami,Lalu diikat kumpul di beranda: Andalah wira di hati kami, Polis dan masyarakat berpisah tiada.

Duduk diserambi sambil bermesra,Cantik Dewi menuju reban;Berkorban demi kesejahteraan negara,Demi pertiwi rela berkorban.

Sama di bawakan seekor angsa, Darinya Langat ke Pulau Pinang;Sambutan diraikan menghargai jasa;Jasamu di ingat pengorbanan di kenang.

"Ke pekan hari ketika cuti, Beli markisa bersama cermai;Khidmat diberi penuh integriti,Rakyat selesa aman dan damai.

Pohon jati tumbuh di Bagan,Turun merpati di atas tanah;Sambutan di rai tanda penghargaan,Setia berbakti jujur amanah.

Mencari buku di kota lama,Buku jenaka Labu dan Labi;Polis dan masyarakat bekerjasama;Memerangi penjenayah ke akar umbi.

Sedap sayur tumis dihidang,Pecah belanga sambal kuini;Dicorong radio surada berkumandang, Berkongsi segala info terkini.

Gadis berkawad teruna teruja,Tongkat tersemat di badan yang sasa;Polis berkhidmat dimana saja,Rakyat selamat aman sentosa.

Manisnya jeruk simangga muda,Makan bersama saudara mara;Polis dan rakyat berpisah tiada,Sama sama menggalas keamanan negara.

Riang sianak ditengah laman,Kerana gembira mengejar rerama;Polis berjuang menjaga keamanan, Hari Polis disambut bersama.

Rotan dikerat dibelah senada, Dianyam gadis dibuat raga;Polis dan rakyat berpisah tiada,Keselamatan dan kesejahteraan sama dijaga.

Kulit berduri jenisnya Rotan, Rotan dicari denai diredah;Berkurun berbakti jaga keamanan, Masalah terkini berbagainya jenayah.

Pergi ke pekan bersama wak jalis,Singgah makan di kedai Isa,Hari ini kita sambut hari polis,Jasamu di kenang sepanjang masa.

Bawa separa sarat jinjingnya,Tulis sedia biar berjimat; Wira negara berat tugasnya,Polis setia sedia berkhidmat.

Bawa separa sarat jinjingnya,Tulis sedia biar berjimat; Wira negara berat tugasnya,Polis setia sedia berkhidmat.

Alis melentik ayu kelihatan, Seraga maman hendak di jemurPolis berkhidmat demi keselamatan, Negara dan rakyat aman makmur.

Gerimis pagi dingin terasa,Lesu melangkah kekamar mandi;Polis dan rakyat berpisah tiada,Menjaga keamanan negara dikasihi.

Pergi ke darat memetik lada, Dapat seraga tak terdaya diangkat;Polis dan rakyat berpisah tiada,Akrab menjaga keamanan sejagat.

Dalam sejarah sudah tertulis,Sejak zaman azali lagi;Selamat menyambut hari polis, Jasa dan pengorbananmu sentiasa terpahat dihati.

Butang disemat batu mutiara,Cantik hiasan tampak selesa;Polis berkhidmat demi negara, Menjaga keamanan rakyat sentosa.

Hidup Kita Perlu Bersabar, Bertugas Pagi Hingga Kepetang;Tugas Polis Memang Mencabar, Segala Jenayah Harus Ditentang.

Menghilir sungai ikan dituba,Rezeki diraih penuh keringat Polis;bertugas penuh pancaroba,Setia berkhidmat penuh semangat

Dikari bilis rempah Mak Siti,Digaul rata bercampur lada; Sambutan polis amat bererti,Polis jelata pisah tiada.

Letih berjalan kaki terluka,Duduk sebentar mencuci betis;Masa budak degil tak terkira,Ibu kata elok bagi pada polis.

Membetis perlahan ke luar kota,Tersekat sebelah kemalangan bas;Polis malaysia keluar berjaga,Terikat mencegah serangan ganas.

Gelas habis jatuh berderai,Diatas papan bersusun para;Hari Polis sama dirai,Barisan hadapan pertahan negara.

Buah rambutan dimakan kera,Memanjat pokok sudah biasa;Polis menggalas tugas negara,Menjaga keamanan sepanjang masa.

Beli sekati si ikan keli,Dimasak Pak Denan resepi utara;Jasa bakti banyak sekali, Mengawal keamanan dalam negara.

Papan lama terpecah belah,Anak menangis meminta bola;Jangan menyerah jangan mengalah Semangat PDRM selalu menyala.

Hajat dihati nak jadi perwira,Tiada kudrat apalah dayaku;Namun begitu semangat satria,Relaku mati demi negaraku.

Mencari buku di Kota lama, Buku jenaka labu Dan labi;Polis Dan masyarakat berkerjasama, Memerangi jenayah ke akar umbi.

[Untitled]

Cuaca dingin musim hujan,Hujan lebat tak henti henti;Polis menjaga keselamatan,Raayat jelata pasti dihormati.

Minum kopi dihujung beranda,Sambil menikmati pemandangan di kali;Polis dan rakyat berpisah tiada Demi menjaga negara dikasih.

Cermat diraut berseri alis,Dara menawan siapa punya;Selamat menyambut Hari Polis,Jasa tuan tiada taranya.

Renjis pilis serata badan, Agar sihat ceria jelita;Tugas polis tiada sempadan, Demi rakyat Malaysia tercinta.

Dari Alor Star pergi ke Perlis, Singgah beli pelam harum manis;Ada yang ketar nampak polis, Polis megah tersenyum sinis.

Bunga selasih dipilih dipilis,Pohonnya ditepian batu jalanan;Terima kasih warga polis, Tanpa kalian tiadalah keamanan.

Pasukan polis bersedia berkhidmat,Bersiap siaga setiap Masa;Menangani jenayah begitu cermat,Agar negara Dan rakyat aman sentiasa.

Rasa sayu dan juga hiba,Sedih dan pilu amat dirasai; Menjaga keamanan rakyat Malaysia, Tugas polis amat dihargai.

Terbang rerama di pohon ara,Terasa tenang suasana laman;Polis umpama wira negara,Jasa dikenang sepanjang zaman.

Tiada lama tiada baru,Dari dahulu sampai sekarang;Sudah pencen hati terharu,Terkenang sahabat jauh diseberang.

Pergi ke Lumut beli ikan bilis,Beza harganya tidak serupa; Selamat menyambut peringatan hari Polis,Jasa Orang Lama Jangan Di Lupa.

Harum manis dari Perlis,Sedap dimakan walau mahal;Selamat menyambut Hari Polis,Sentiasa berbakti penuh cekal.

Negara Kita Ramai Pendatang,Terutama dari negara jiran;Biar pun apa rintangan mendatang, Tetap ku tabah hadapi cabaran.

Tugasan Polis Sangat Mulia, Tak Kira Malam Atau Pun Siang;Pandai kawal pandai selia,Kita sentiasa dihormati orang.

Labu dan Labi cerita lama,Ditonton berkali tiadalah jemu;Polis dan masyarakat bekerjasama,Pasti aman sejahtera Negaraku.

Dari Perlis terbang ke Sandakan, Tidak dirasa penat letih;Hargai polis dikenang diraikan,Korban masa tiada berdalih.

Sungguh tinggi gunung didaki,Melihat kebawah terasa gayat;Sungguh mulia jasa dan bakti,Menjaga negara sejahtera rakyat.

Ke kedai beli alat tulis,Beli juga papan pengilang; Selamat menyambut hari polis,Kekal mantap lagi cemerlang.

Pokok kelapa tumbuh di tangan,Buahnya gugur di atas dada;Pengorbanan Polis tiada bandingan, Jasa dan bakti di ingati sentiasa.

Asam gelugur asam jawa, Dibawa orang muatan rakit;Berkorban nyawa berkorban jiwa,Detik waktu tak pernah diungkit.

Arah selatan jalan utama, Lorong suram gelap gelita;Menjaga keselamatan tugas utama,Agar tenteram negara tercinta.

Kuat keras gagah perkasa,Batu retak hampir raka Polis;Bertugas setiap masa,Dibentuknya sebelum merdeka.

Terbang tinggi sirama rama,Hinggap pula dihujung dahan;Polis dan rakyat sentiasa bekerjasama,Moga sentiasa diberkati Tuhan.

Rotan dikerat dibelah senada,Daun palas diatas para; Polis rakyat berpisah tiada,Tugasan digalas demi negara.

Kadang keringat peluh membasah, Mencurah bakti tiada tara;Polis dan rakyat tak mungkin berpisah,Menjaga keamanan demi negara.

Diatas batu nama ditulis,Dikerat rotan panjang senada;Keselamatan dan keamanan tugasnya polisRakyat dibantu berpisahnya tiada.

Cencaru di pais digemar tentu,Enak dikunyah terasa nikmat;Masyarakat polis saling membantu,Tercegah jenayah semua selamat.

Di Gunung Jerai mencari rotan,Rotan dikerat dibelah senada;213 dirai sambutan, Polis rakyat berpisah tiada.

Enggang terbang tinggi,Tempua sarang rendah;Mentari sudah meninggi,Jom buat perkara yg berfaedah.

Harum mewangi bau Setanggi,Datang dari kampung seberang;Indah sungguh sekalung budi,Sepanjang hayat di kenang orang.

Burung tempua terbangnya tinggi,Singgah di dahan pokok kekabu;Dengan harapan setinggi gunung,Tapi kecewa di tengah jalan.

Dipetik dapat empat, Harumnya buah kuini; Walau sudah dapat, Tidak seperti diingini.

Bemban di ikat ikat,Dibawa dari hutan;Ramadan sudah dekat,Bulan penuh keberkatan.

Beli surat khabar,Minat sianak Salih;Jangan cepat menyebar,Berita belum sahih.

Enggang terbang tinggi,Tempua bersarang rendah;Hidup hanya sekali,Buat lah yg berfaedah.

Dicampur gula kuih kanji, Rasa madu sungguh istimewa;Mengapa suka memungkiri janji,Orang menunggu rasa kecewa

Mana dia bau setanggi,Cendana kini mengharum sudah;Syakban mula beransur pergi,Syiar Ramadhan melambai sudah.

Tinggi si gunung Daik, Burung terbang melayang; Selalu berbuat baik, Tetap di kenang orang.

Cantik sungguh sikunang kunang,Terbang tinggi berwarna merah;Andai jasa tidak dikenang, Redhakan saja itulah fitrah.

Walau dah tinggi diharap sabar,Pangkat yang baru bebanan terkena;Tagih bau setanggi racik dibakar,Rupanya Kayu Gaharu bukan Cendana.

Tempua bersarang rendah, Julai nampak labuh;Cendana dibakar sudah, Wangi hingga ke subuh.

Enggang terbang tinggi,Tempua bersarang rendah;Malas bangun pagi,Berdengkur tak sudah.

Senja berlabuh berwarna suram,Berbalam kelam di hujung hutan;Ke mana pergi lama berdiam,Aku tercari bayangmu tuan.

Enggang terbang tinggi,Berlegar hingga ketasik;Sedang sarapan pagi,Dengar Radio Klasik.

Ke sungai jala di tebar,Terkejut digigit lintah;Berita sudah tersebar, Nasi minyak mentah.

Lewat petang pelepah di perun, Sambil minum kopi;Si Setanggi masih di dusun,Si Cendana sahaja yang kerja di konti.

Ramuan China Melaka,Enggang terbang tinggi;Makan tepian lurah,Tiada rembang pagi.

Rebana sudah ditukar,Berat diangkat susah;Cendana belum terbakar,kayu apiku basah.

Kemboja warna putih,Telang warna ungu;Memuja sudah letih,Kecewa lama menunggu.

Malam terasa sunyi, Pungguk di pohon berangan;Tepuk tidak berbunyi,rupanya sebelah tangan.

Cekur dalam cupak,Masak sayur keladi;Buat baik jangan biar nampak,Jangan pulak menyombong diri.

Harum mewangi kemangi, Dibuat masak juadah; Bau setangi mewangi, Terselindung dibalik wadah.

Siput berjalan perlahan,Katak melompat-lompat;Didunia banyak godaan,Berbuat baik setiap saat.

Pergi lama sekali,Kerana mencari bawang; Setanggi aroma asli,Cendana semerbak ruang.

Buat kenduri jangan tak jemput,Sambil makan sambil berjalan;Walau berjalan umpama siputKancil tetap ketinggalan.

Kembang bunga waktu pagi,Hanya berbau tak boleh rasa Cendana harum memawangi Pasti gunakan setiap masa.

Harum bau setanggi,Tanam tepi rumbia;Hidup biar disayangi,Kasih tetap setia.

Enggang terbang tinggi, Tempua bersarang rendah;Kepalang menabur janji, Tak tunai menjadi padah.

Masuk dalam bakul, Bawak pusing keliling;Berat sama dipikul,Ringan sama dijinjing.

Enggang terbang tinggi,Sayap mengembang megah;Hidup pastikan rugi,Andai tak ikut perintah allah.

Nampak bayang bukit,Sebalik kabus tebal; Hati rasa sakit, Kalbu rasa tebal.

Bersih taman kepayang, Dihias rumpun kekwa; Kasih pada yang sayang, Baru tidak kecewa.

Sakit kena santau, Berubat pakai tepung;Walau jauh merantau, Hati tetap dikampung.

Burung kedidi hinggap di dahan,Burung tempua bersarang rendah;Melayang diri tiada tertahan,Menanggung rindu tiada bernoktah.

Bangun pagi kesawah padi,Burong kenari berkiauan;Dimana mana pasti ada rezeki, Sudah berjaya dilupa jangan.

Melor putih mewangi,Berjambangan menyubur indah;hidup saling menyanyangi, rukun bahagia berukhuwah.

Tinggi tinggi pohon keranji,Tempat punai membuat sarang;Bila setanggi mungkir janji,Tinggal cendana terbakar seorang.

Terasa pahit ulam mengkudu,Khasiatnya jua yang nanti;Usah serapi dikulit buku,Isinya yang harus diamati.

Enggang terbang tinggi,Tempua bersarang rendah;Pegang pada janji,Semua jadi indah.

Tanam padi huma, Tabur baja asli; Sentiasa kerjasama, Yang keruh dijernihi.

Wajah cantik berseri,Baju di hias labuci;Cinta telah terpatri,Mengapa mungkir janji.

Enggang terbang tinggi,Tempua bersarang rendah;Hidup hanya sekali,Sempurnakan yang indah.

Meniti atas beluti,Sambil bawa galah;Hidup penuh bakti,Pahala kurniaan Allah.

Pipit melayang tinggi,Jatuh dalam belukar;Seranggi cendana wanggi, Enak bau dibakar.

Sejuk mandi air di telaga,Bawa bersama baju basuhan;Ilmu orang usah diduga, Tingginya mungkin tiada bandingan.

Sungguh harum bau nya setanggi, Semerbak di dalam ruangan;Jadilah orang yang berbudi,Jasa orang jangan sesekali dilupakan.

Tempua bersarang rendah,Bijaknya tidak di sangkal;Mesra menjalin ukhuwah,Muga selamanya kekal.

Kait buah pelam,Di simpan dalam bakul;manis senyum bersulam, Berat sama dipikul.

Bulan puasa anyam ketupat,Ada rendang ulam pegaga;Setinggi mana tupai melompat, Akhir nya jatuh ke tanah juga.

Burung terbang tinggi,Hinggap dihujung dahan; Ceria setiap pagi, Moga diberkati Tuhan.

Petik buah keranji,Letak bersama gambir; Mana perginya janji?,Cuma bertebu di bibir.

Seloka pantun lama,Didengar terasa indah;Berbaiksangka kita sesama, Kehidupan selalu dipermudah.

Enggang terbang tinggi,tempua bersarang rendah; Hidup sentiasa menyayangi,kemesraan bertaut sudah.

Bunga melati si bunga raya,Di dalam taman mekar sekuntum;Moga hari ini sihat dan ceria,Selamat pagi Assalamualaikum.

Enggang terbang tinggi, Tempua bersarang rendah;Mana Bau Setanggi,Cendana dibakar Sudah.

Duduk berkumpul mendengar cerita,Dengar teliti seperti enggan balik;Landasan keharmonian tutur dan kata, Jagalah lidah ucapkan yang terbaik.

Pergi ke telaga membawa kendil, Sambil berjalan kaki menjengkit;Semakin dipelajari terasa kerdil,Ilmu dimiliki terlalu sedikit.

Produk berkualiti keluaran Brahim,Sangat diperlukan apabila berpergian;Dari jauh mempererat silaturrahim, Hargailah dengan balasan kebaikan.

Sesekali teringin merebus kerang,Rebus di bawah sipohon nangka;Sering selesaikan kesusahan orang,Rezeki kan datang tanpa disangka.

Menghadiri latihan di Felda Trolak,Mengenali peserta menjadi rakan;Undangan ikhlas usah ditolak, Kukuh persahabatan dengan makan-makan.

Segala yang di alam Tuhan mencipta,Termasuk matahari panas membakar;Apabila mendengar sesuatu berita,Usah mudah terima sebagai benar.

Makanlah sayur dan juga ikan, Supaya kesihatan lebih terjaga;Apabila diamanah belajarlah menyempurnakan,Apabila ditegur terimalah dengan terbuka.

Pelanggaran hukum tentu dimurkai,Mungkin terlepas ketika di dunia;Susah dan payah harus dihargai, Pemikiran rasional dapat menilainya.

Amalkan pengambilan makan berprotein, Sistem imunisasi harus diperkuat;Disaat susah tunjukkan prihatin, Derita orang dapat diangkat.

Hari cerah langit membiru, Kerbau berkubang sambil menguak;Pergolakan politik semakin mengeliru,Jangan sampai rakyat semakin muak.

Bangkit tidur perasaan terbuai, Pergilah mandi kembalikan kesegaran;Kebaikan lalu kini hasilnya dituai,Tanpa disangka urusan dipermudahkan.

Menumpang bas ke Hentian Larkin,Bersesak-sesak penumpang yang sarat;Harus bersyukur didatangi si miskin,Itulah ladang keuntungan di akhirat.

Di malam hari pasang pelita, Unggun api mencerahkan yang gelap;Berhati-hati menerima berita, Jangan mudah terjerumus ke perangkap.

Burung berkicau matahari bersinar,Suasana pagi indah sekali;Persahabatan yang tulus sentiasa segar,Dirasakan meresap ke dalam hati.

Alangkah indah di alam maya,Hidup berteraskan belas dan ehsan;Hari Wanita disambut se dunia,Hargai segala jasa yang telah dicurahkan.

Tuntutan agama berakhlak mulia,Setiap ketika ada cabaran;Keberkatan hidup bukan penilaian manusia,Peningkatan usia mengukuh kesabaran.

Di dalam dusun rumah makan,Juadah pelbagai sentiasa tersaji;Keikhlasan hati harus dibuktikan,Semoga persahabatan kekal abadi.

Gelang tembaga gelang suasa,Tidak kan ada yang berasa iri;Berbudi bahasa identiti bangsa,Penghormatan orang kan datang sendiri.

Undangan kenduri wajar dihadiri,Berbesar hati majlis empunya;Usahlah sengaja hinakan diri,Perbuatan memfitnah terlalu besar dosanya.

Pengunjung datang beramai-ramai,Melihat peristiwa menjadi sejarah;Alangkah bahagia suasana yang damai,Tiada hari berlalu dengan amarah.

Sesekali bersama pergi berburu,Sentiasa memandang kanan dan kiri;Sebelum berjanji fikir dahulu,Jangan menyesal dikemudian hari.

Musim kemarau ternakan pun kurus,Tanah kering permukaan merekah;Jiwa kanak-kanak sangatlah halus,Usah diguris dengan herdik amarah.

Di pasar malam orang berjualan,Pengunjung bersesak perempuan lelaki;Santuni peniaga kecil di pinggir jalan,Usah berkira kongsikan rezeki.

Darilah benang dibuat kain,Kain dicorak mawar berduri;Memang mudah salahkan orang lain,Lihat dahulu kelemahan diri sendiri.

Tempat baharu memang menarik,Boleh ditinjau banyak peluang;Walaupun tidak sempat berbuat baik,Jangan menimbulkan masalah kepada orang.

Tidak kelihatan sehalus hama,Berhati-hati sangatlah wajar;Keberkesanan organisasi paling utama,Hubungan dan komunikasi hendaklah lancar.

Tali pancing gunakan tangsi,Teguh bertahan renggutan ikan;Hasrat yang baik usah disangsi,Doakan sahaja peroleh kejayaan.

Jangan terperangkap syak dan wahan,Didik hati jadilah yang terbaik;Kesihatan adalah anugerah Tuhan,Hargai sepenuhnya sebelum ditarik balik.

Suasana dingin hujan pun lebat,Marilah minum kopi segelas;Hati gembira bertemu sahabat,Sahabat sejati berhati ikhlas.

Sekumpulan burung terbang melayah,Di hari baru penuh keindahan;Budayakan tradisi memberi hadiah,Terutama kepada yang kurang kemampuan.

Walaupun berat untuk dibawa,Tetap dipikul tanpa jemu;Amalan bersabar menenangkan jiwa,Biarpun orang tidak menyenangimu.

Digoreng berlada isinya kerang,Bersama ulam-ulaman sambal belacan;Usahlah dipersenda kekurangan orang,Muhasabah diri banyak kelompongan.

Nyawa dicabut jasad di tanah,Masa berdukacita hanyalah seketika;Memang terluka apabila difitnah,Mengadulah kepada Tuhan Maha Berkuasa.

Suasana meriah di bulan Syawal,Umat Islam meraikan kemenangan;Fitnah orang sukar dikawal,Memberi maaf itulah kemuliaan.

Perjalanan lancar menuju kota,Pagi hening menenang fikiran;Apabila sifat cenderung berdusta,Semakin Tuhan jauhkan dari kebenaran.

Lakukanlah kebaikan setiap hari,Tidakkan miskin dengan bersedekah;Apabila kesombongan menguasai diri,Kehinaan peribadi akan terserlah.

Menerokai kepelbagaian di Pulau Jawa,Penuh mitos, legenda dan misteri;Lembut berbicara menenangkan jiwa,Menyerlah keperibadian terukir di sanubari.

Penting untuk menjadi kaya,Salurkan kekayaan membela kemiskinan;Jadilah insan yang paling mulia,Usah musnahkan reputasi keperibadian.

Indah berlengguk ikan pelaga,Bagai menurut rentaknya lagu;Semoga berbahagia bersama keluarga,Gembira menyambut tahun yang baharu.

Berhati-hati tersebar penyakit,Apatah lagi di angin lalu;Pemberian ikhlas usah diungkit,Kelak hilang bagaikan debu.

Sedang menanti roti ditebar,Pembeli beratur sambil bersembang;Mendidik anak perlulah bersabar,Jiwa matangnya sedang berkembang.

Menggunakan dayung menggerakkan sampan,Basah baju keringat meleleh,Apa yang ada usahlah disimpan,Berilah seikhlasnya apa yang berlebih

Suasana kecoh semasa kebakaran,Semua berperanan memadamkan api;Berhati perut semasa kesukaran,Pentingkan orang lain itu yang terpuji.

Kuih peneram enak rasanya,Rangup dan manis diminati ramai;Berusaha berazam semasa di dunia,Lakukan kebaikan usah diabai.

Duduk berbicara di atas pangkin,Berjuadah jeruk mangga dan pala;Hargai kehadiran orang yang miskin,Allah cipta untuk kita jana pahala.

Inginkan berjaya usah bermalasan,Nanti jauh ditinggal kereta api;Walaupun semasa PKP banyak keterbatasan,Bermunculan pula budaya kreativiti.

Dinding roboh digantikan papan,Kerja bertukang hingga ke subuh;Alangkah indah dan damai kehidupan,Hubungan kemanusiaan terus diperkukuh.

Di tebing sungai sarang tempua,Burung tempua suka menyanyi;Kesalahan orang mudah didakwa,Salah sendiri tak pernah mengakui.

Malu tersipu merah di pipi,Apabila sapaan sukar dijawab;Usah gulana tambahan PKP,Demi kesihatan walaupun ekonomi lembap.

Burung terbang dipipiskan lada,Ulam ulaman daun kemangi;Walaupun banyak kekurangan yang ada,Ikatan persahabatan tetap disantuni.

Memang teringin ke Pulau Sipadan,Pantainya memutih lagi melandai;Sebagai pemimpin tunjukkan teladan,Setiap tutur kata pasti dinilai.

Keadaan dan masa boleh mengubah,Perubahan yang baik harus dituju;Menyantuni orang yang ditimpa musibah,Jagalah tutur kata dan perilaku.

Insan mulia ringankan tangan,Tidak berkira sentiasa berbakti;Muzik dan alam memberi ketenangan,Ciptaan Tuhan yang harus dihargai.

Berduyun berarak kambing biri-biri,Diwaktu pagi pasti kelaparan;Jangan diperkecil idea diberi,Fikirkan bersama bagaimana melaksanakan.

Mengheret kaki yang tidak larat,Bermalam berehat di dalam gua;Walaupun diikat digenggam erat,Kalau bukan rezeki terlepaslah jua.

Usah berhenti menulis dan mengarang,Walaupun berat untuk digalas;Berasa gembira dengan kejayaan orang,Itu tandanya hati yang ikhlas.

Senda gurau Rosmin kita nantikan,Teman penghibur lara dihati;Selain berikhtiar untuk kesembuhan,Doa ikhlas sahabat Allah makbuli.

Paling enak si ikan parang,Dimasak asam pedas sangat digemari;Usah cemari kepercayaan orang,Sentiasa laksanakan amanah yang diberi.

Bermain-main di tengah laman,Sambil berlari belajar memanah;Segala yang dimiliki hanyalah pinjaman,Harta dan kesihatan adalah amanah.

Walaupun resah dengungan lebah,Harus diterima dengan redha;Apabila sahabat ditimpa musibah,Segeralah dibantu diiringi doa.

Pergi mengembara ke semua pelosok,Berhenti seketika melepaskan lelah;Alhamdulillah pencen sudah pun masuk,Jangan lupa banyakkan bersedekah.

Hari ini hari yang bersejarah,Penciptaan baru memudahkan kehidupan;Kalau terus berdegil terimalah padah,Tinggal di hospital masa dihabiskan.

Kehidupan di dunia banyak lakonan,Nabi pesan sering mati diingati;Semasa sihat lazimilah kebaikan,Di penghujung usia Allah terus berkati.

Menentukan sempadan dengan mengukur,Banyak karenah berkaitan tanah;Sebarang tindakan mestilah jujur,Supaya tidak menimbulkan fitnah.

Banjir besar dipanggil bah,Banyak tempat ditimpa bencana;Apabila sahabat ditimpa musibah,Bersama-sama kita atasi kesukarannya.

Pergi ke pasar menjelang petang,Hendak membeli seekor tongkol;Betapa berat mata yang memandang,Berat lagilah bahu yang memikul.

Berjalan di pantai berhati-hati,Jangan terpijak benda yang tajam;Berpulangnya ulama kehadhirat Ilahi,Cahaya hilang dunia pun kelam.

Semasa wabak tidaklah bebas,Pesanan berkali-kali kepada rakyat;Sahabat dikesan positif Covid-19,Semoga sembuh kembali walafiat.

Tapai tidak menjadi tanpa ragi,Penyediaannya perlu penuh penelitian;Fenomena banjir kini datang lagi,Empati dan simpati dari kejauhan.

Pergi beriadah di Bukit Rupa,Nun jauh indahnya pemandangan;Selagi mempunyai ibu dan bapa,Santuni setulusnya dengan kemuliaan.

Apabila lapar pergilah makan,Tidaklah perlu makanan yang berat;Meskipun sahabat tidak lagi berkedudukan,Tetap dihormati tanpa bersyarat.

Ditengah malam terasa sunyi,Suara pungguk terdengar sayu;Kesakitan sahabat turut dirasai,Itu tanda persahabatan yang jitu.

Pahlawan gagah bagai Hang Lekir,Segala cabaran tabah diharungi;Meskipun perjalanan lalu tidak berakhir,Banyak pelajaran telah dipelajari.

Langit mendung tanda kan hujan,Segera ke destinasi memandu laju;Pemimpin diangkat kerana kewibawaan,Berikan sokongan melakar arah tuju.

Jaga kesihatan berjalan kaki,Berhenti menghirup bubur sagu;Biarpun sedikit yang dimiliki,Lepas kesempitan orang tanpa ragu.

Jangan disesali sekiranya silap,Tentu banyak yang boleh dipelajari;Beramanahlah melaksanakan tanggungjawab,Usah terselit agenda peribadi.

Belajar memanah adalah sunnah,Melatih diri membina ketepatan;Kepercayaan yang diberi adalah amanah,Laksanakan dengan penuh kesempurnaan.

Jangan diremeh perbuatan berdosa,Selalulah mengenang bila kan mati;Menyuci jiwa dengan berpuasa,Membina kelembutan dan berempati.

Kepada yang tua berilah hormat,Kepada yang muda berikan panduan;Hujan yang turun adalah rahmat,Memberi penghidupan dan peringatan.

Bahasa yang elok pandai mengarang,Menjadi ilham lembayung senja;Mari raikan undangan orang,Undangan dikirim kita dihatinya.

Hati gembira membeli sepatu,Walaupun murah mampu bertahan;Telah pun tiba 2021,Penuhi harapan penuh pengorbanan.

Memang teringin ke Pulau Sipadan,Pantainya memutih lagi melandai;Sebagai pemimpin tunjukkan teladan,Setiap tutur kata pasti dinilai.

Keadaan dan masa boleh mengubah,Perubahan yang baik harus dituju;Menyantuni orang yang ditimpa musibah,Jagalah tutur kata dan perilaku.

Insan mulia ringankan tangan,Tidak berkira sentiasa berbakti;Muzik dan alam memberi ketenangan,Ciptaan Tuhan yang harus dihargai.

Berduyun berarak kambing biri-biri,Diwaktu pagi pasti kelaparan;Jangan diperkecil idea diberi,Fikirkan bersama bagaimana melaksanakan.

Mengheret kaki yang tidak larat,Bermalam berehat di dalam gua;Walaupun diikat digenggam erat,Kalau bukan rezeki terlepaslah jua.

Usah berhenti menulis dan mengarang,Walaupun berat untuk digalas;Berasa gembira dengan kejayaan orang,Itu tandanya hati yang ikhlas.

Senda gurau Rosmin kita nantikan,Teman penghibur lara dihati;Selain berikhtiar untuk kesembuhan,Doa ikhlas sahabat Allah makbuli.

Paling enak si ikan parang,Dimasak asam pedas sangat digemari;Usah cemari kepercayaan orang,Sentiasa laksanakan amanah yang diberi.

Bermain-main di tengah laman,Sambil berlari belajar memanah;Segala yang dimiliki hanyalah pinjaman,Harta dan kesihatan adalah amanah.

Walaupun resah dengungan lebah,Harus diterima dengan redha;Apabila sahabat ditimpa musibah,Segeralah dibantu diiringi doa.

Pergi mengembara ke semua pelosok,Berhenti seketika melepaskan lelah;Alhamdulillah pencen sudah pun masuk,Jangan lupa banyakkan bersedekah.

Hari ini hari yang bersejarah,Penciptaan baru memudahkan kehidupan;Kalau terus berdegil terimalah padah,Tinggal di hospital masa dihabiskan.

Kehidupan di dunia banyak lakonan,Nabi pesan sering mati diingati;Semasa sihat lazimilah kebaikan,Di penghujung usia Allah terus berkati.

Menentukan sempadan dengan mengukur,Banyak karenah berkaitan tanah;Sebarang tindakan mestilah jujur,Supaya tidak menimbulkan fitnah.

Banjir besar dipanggil bah,Banyak tempat ditimpa bencana;Apabila sahabat ditimpa musibah,Bersama-sama kita atasi kesukarannya.

Pergi ke pasar menjelang petang,Hendak membeli seekor tongkol;Betapa berat mata yang memandang,Berat lagilah bahu yang memikul.

Berjalan di pantai berhati-hati,Jangan terpijak benda yang tajam;Berpulangnya ulama kehadhirat Ilahi,Cahaya hilang dunia pun kelam.

Semasa wabak tidaklah bebas,Pesanan berkali-kali kepada rakyat;Sahabat dikesan positif Covid-19,Semoga sembuh kembali walafiat.

Tapai tidak menjadi tanpa ragi,Penyediaannya perlu penuh penelitian;Fenomena banjir kini datang lagi,Empati dan simpati dari kejauhan.

Pergi beriadah di Bukit Rupa,Nun jauh indahnya pemandangan;Selagi mempunyai ibu dan bapa,Santuni setulusnya dengan kemuliaan.

Apabila lapar pergilah makan,Tidaklah perlu makanan yang berat;Meskipun sahabat tidak lagi berkedudukan,Tetap dihormati tanpa bersyarat.

Ditengah malam terasa sunyi,Suara pungguk terdengar sayu;Kesakitan sahabat turut dirasai,Itu tanda persahabatan yang jitu.

Pahlawan gagah bagai Hang Lekir,Segala cabaran tabah diharungi;Meskipun perjalanan lalu tidak berakhir,Banyak pelajaran telah dipelajari.

Langit mendung tanda kan hujan,Segera ke destinasi memandu laju;Pemimpin diangkat kerana kewibawaan,Berikan sokongan melakar arah tuju.

Jaga kesihatan berjalan kaki,Berhenti menghirup bubur sagu;Biarpun sedikit yang dimiliki,Lepas kesempitan orang tanpa ragu.

Jangan disesali sekiranya silap,Tentu banyak yang boleh dipelajari;Beramanahlah melaksanakan tanggungjawab,Usah terselit agenda peribadi.

Belajar memanah adalah sunnah,Melatih diri membina ketepatan;Kepercayaan yang diberi adalah amanah,Laksanakan dengan penuh kesempurnaan.

Jangan diremeh perbuatan berdosa,Selalulah mengenang bila kan mati;Menyuci jiwa dengan berpuasa,Membina kelembutan dan berempati.

Kepada yang tua berilah hormat,Kepada yang muda berikan panduan;Hujan yang turun adalah rahmat,Memberi penghidupan dan peringatan.

Bahasa yang elok pandai mengarang,Menjadi ilham lembayung senja;Mari raikan undangan orang,Undangan dikirim kita dihatinya.

Hati gembira membeli sepatu,Walaupun murah mampu bertahan;Telah pun tiba 2021,Penuhi harapan penuh pengorbanan.

Minum kopi barang secangkir,Sambil mengira pendapatan hibah;Tahun 2020 di ambang akhir,Cabaran mendatang hadapi dengan tabah.

Sering disebut ayam tambatan,Pasukannya menang diatur rapi;Mari hargai huluran persahabatan,Tanpa sahabat hidup kan sepi.

Terasa dingin di dalam gua,Banyak rahsia yang boleh diterokai;Menziarahi kenalan yang sudah tua,Amalan pekerti yang diredhai Ilahi.

Jangan hanya dekati golongan atasan,Belum tentu membantu apabila dipinta;Persahabatan harus berlandas keikhlasan,Sentiasa membela bila ada yang menista.

Buah cempedak buahlah nangka,Disimpan elok di dalam peti;Janganlah mudah kita berprasangka,Kesusahan orang harus dimengerti.

Tenang dihati menempuh kehijauan,Hutan Simpan dan rumput rampai;Menziarahi ibu bapa adalah kebahagiaan,Kesempatan yang ada usah diabai.

Yang berkocak bukan kerana buaya,Yang tenang tempat bermeditasi;Selamat Hari Natal dan berbahagia,Buat sahabat yang sentiasa dihormati.

Walaupun wabak sedang melanda,Janganlah risau jagalah diri;Meskipun lama tidak bersua,Tidakkan lupa di sudut sanubari.

Kelihatan memutih sekumpulan biri-biri,Rumput menghijau di tanah yang lembab;Apabila kepercayaan telah diberi,Sepenuh hati laksanakan tanggungjawab.

Jarang ditemui buah rambai,Tangkainya panjang tergantung berjuntaian;Nilai persahabatan usah diabai,Bila kehilangannya akan kerugian.

Pegawai Daerah digelar Bupati,Nilai kejujuran harus dipraktik;Janji diucap harus ditepati,Tidaklah nanti digelar munafik.

Semua laporan harus diperinci,Jangan ada fakta ketinggalan;Ikatan perkahwinan ikatan suci,Usah dicemari dengan pengkhianatan.

Dalam perjalanan melintasi Sitiawan,Singgah seketika rehatkan kaki;Jika datang orang minta bantuan,Bantu segera kerana itu adalah rezeki.

Hati bersih wajah bercahaya,Terasa tenang di dalam hati;Merendah diri sifat yang mulia,Segala dimiliki kepunyaan Ilahi.

Orang berbicara Yajuj dan Majud,Tanda kiamat akan menjelma;Masalah kehidupan tetap kan wujud,Hadapi dengan tenang dan bijaksana.

Awan mendung suasana suram,Burung terbang singgah di dahan;Hilang bintang di langit malam,Bagai pelayar ketiadaan pedoman.Belasungkawa... pemergian Profesor DiRaja...

Diwaktu senja duduk sendirian,Menilai semula amalan sehari;Tidak tunduk kepada godaan,Itulah insan yang dikasihi Ilahi.

Diwaktu senja duduk sendirian,Menilai semula amalan sehari;Tidak tunduk kepada godaan,Itulah insan yang dikasihi Ilahi.

Terasa sakit apabila terluka,Entah kan bila ia kan kebah;Keaiban peribadi usah dibuka,Keaiban orang jangan dihebah.

Menabur bijirin makanan merpati,Melihat gelagatnya memberi ketenangan;Keputusan dibuat wajib dihormati,Usah berhelah daripada melaksanakan.

Atas permukaan panas berwap,Tengahari berbahang tidak tertahan;Apabila dipikulkan dengan tanggungjawab,Laksanakan dengan penuh kesungguhan.

Genting Highland tidaklah dingin,Tetapi nyaman angin menderu;Tidak semua diperoleh apa diingin,Menguji kesabaran di dalam kalbu.

Ikan di kolam kejar mengejar,Suasana harmoni penuh ketenangan;Sepanjang hidup sentiasa belajar,Sedari diri yang sentiasa kekurangan.

Berilah masa untuk pulang,Ke kampung halaman sekali sekala;Kemiskinan bukan suatu yang malang,Inilah kesempatan menjana pahala.

Jangan terminum air bersemut,Orang tua kata menjadi pelupa;Menjejaki perjalanan hingga ke Lumut,Apabila rentas negeri telah dibuka.

Membina kemuliaan memelihara aurat,Kehormatan diri menjadi sanjungan,Persahabatan hakiki tanpa bersyarat,Kemesraan lestari hingga berpanjangan

Airnya jernih di Tasik Kesuma,Jelas terlihat bayangan wajah;Lagu lama kenangan bersama,Mengimbau masa lalu yang indah.

Harus dibudayakan mencari kesahihan,Berita yang datang perlu diteliti;Semasa pandemik semua orang terkesan,Kelaziman baharu seringlah memberi.

Harimau tidur menyimpan kuku,Apabila sedar mengaum gagah;Hati yang keras terserlah perilaku,Sedarlah Tuhan menarik hidayah.

Kenduri kendara masak memasak,Tetamu datang disediakan hidangan;Dendam kesumat hati yang rosak,Tiada kesudahan tiada ketenangan.

Makanan enak dibakar arang,Udang, ketam, kupang dan ikan;Bila bertemu keaiban orang,Lindungi dan simpan usah dihebahkan.

Usahlah dibiar tamak dan wahan,Dimana mungkin hidup yang barokah;Bersyukur dengan nikmat Tuhan,Banyakkanlah berinfaq dan bersedekah.

Bunga matahari menghiasi pagi,Burung murai riang berterbangan;Perginya guruku mengadap Ilahi,Jasa dan amalnya jadi bekalan.

Menaiki perahu hingga ke tepi,Menebar jala mencari pendapatan;Kenangan baik wajar diingati,Kenangan pahit dijadikan sempadan.

Ulang tahun kelahiran bersama dirai,Semoga bertambah rezeki dan keberkahan;Keikhlasan orang dapat dirasai,Daripada perilaku yang ia zahirkan.

Berhati-hati di pinggir kali,Bimbang muncul seekor buaya;Usah berkira ketika membeli,Bantu orang yang keras berusaha.

Banyak manfaat perubatan tradisi,Sungguh berkhasiat hasilan buah pala;Kemiskinan orang bermakna tersendiri,Anugerah Allah menjana pahala.

Hujah kukuh semua ternganga,Bukti yang ada dapat dipertahan;Usah diperkecil orang berdoa,Setelah berikhtiar serahkan kepada Tuhan.

Tiada gigi makanan lembik,Banyak diperbuat daripada kanji;Semua terkesan dengan pandemik,Biasakan memberi Tuhan sedang menguji.

Sekian lama tidak bertemu,Cerita silam terungkap kembali;Jangan berasa sudah berilmu,Cari kesempatan terus mendalami.

Berpada-pada belanja berlebihan,Usah diabaikan yatim piatu;Semasa pandemik ramai yang terkesan,Suburkan empati segeralah membantu.

Berhati-hati melangkah di lantai,Paku yang karat terpijak jangan;Sesekali bertemu sahabat handai,Butir bicara meningkat kematangan.

Berjalan kaki berbatu-batu,Menjelang senja sampai di destinasi;Usah berkira untuk membantu,Ramai yang susah pada masa ini.

Memancing ikan di atas jambatan,Mendapat hasil hati ceria;Harus peka gejala kesihatan,Dapatkan rawatan dengan segera.

Rasa diraikan disambut ramah,Pelbagai juadah terhidang lama;Semasa pandemik tinggallah di rumah,Keselamatan semua tanggungjawab bersama.

Kenangan abadi cincin suasa,Dihadiahkan dengan hasrat yang murni;Nasihatilah dengan berbudi bahasa,Semoga menyentuh hati nurani.

Untuk berjaya usahlah lambat,Semua berpegang nilai bersama;Gembira dengan kejayaan sahabat,Sememangnya layak pengiktirafan diterima.

Dari puncak gunung dituruni,Denai ditempuh penuh tumbuhan;Ketamakan nafsu terserlah kini,Muslihat meliputi dalam segala perbuatan.

Permintaan orang segera dipenuhi,Melepas kesempitan terasa kebahagiaan;Disaat menikmati rezeki anugerah Ilahi,Usah dilupa jasa petani dan nelayan.

Terasa kesihatan tidak stabil,Rehatkan diri di pinggir kali;Hak orang janganlah diambil,Di akhirat kelak harus dikembali.

Usahlah berbelanja bermewah-mewah,Salurkan bantuan kepada fakir dan miskin;Disaat kehidupan sukar dan payah,Orang memerhati akhlak pemimpin.

Perselisihan kecil menjadi kelahi,Di dalam diri suburkan kesabaran;Kemakmuran rezeki anugerah Ilahi,Ujian besar bagaimana dimanfaatkan.

Nama lain cili ialah cabai,Usah dirisau banyak dijual;Kesihatan diri usah diabai,Bertemu doktor secara berjadual.

Hari ini Isnin esok Selasa,Beramal baik hidupmu berkat;Bahasa itu jiwa bangsa,Perjuangkannya hingga akhir hayat.

Gadis melintas berpayung merah,Jalan melenggang di tengah pekan;Hujan lebat turun mencurah,Ada pesan yang disampaikan Tuhan.

Harum mewangi bunga melati,Berkembang mekar di pinggir jalan;Ujian datang silih berganti,Kasih Tuhan kepada manusia pilihan.

Bekerja keras badan berpeluh,Rezeki yang halal itulah keutamaan;Jangan menangguk di air yang keruh,Bersimpati dengan orang yang kesempitan.

Orang berlari ke sana ke mari,Suasana hingar jeritan suara;Amalan berhutang perlu dihindari,Telah berhutang lunaskan segera.

Antara daging lembu dengan ikan,Mana satu yang berisiko tinggi;Gejala wabak semakin membimbangkan,Peranan semua bersama memerangi.

Berliku-liku berenang haruan,Jinak mendekat di hujung jari;Jangan hidup penuh penipuan,Nanti menyesal di kemudian hari.

Lambat lagi untuk berhari raya,Kini suasana pasti berlainan;Hargai persahabatan dengan sebaiknya,Beri masa walau dalam kesibukan.

Jiwa yang lembut mudah terharu,Peristiwa lama berulang semula;Berhati-hati dengan ajaran baharu,Supaya aqidah tetap terpelihara.

Daripada awal belajar mengeja,Bergurau senda ketawa mengilai;Saat menikmati hidangan di meja,Jasa petani nelayan tidak ternilai.

Berenang-renang ikan pelaga,Di dalam kolam tenang sekali;Nikmat kesihatan sangat berharga,Usah dipersia anugerah Ilahi.

Sungguh berharga kayu gaharu,Wangian tersebar di waktu malam;Lahir Nabi Muhammad lembaran baharu,Membawa rahmat ke seluruh alam.

Penginapan sementara di pangsapuri,Walaupun sederhana tetap selesa;Pengiktirafan orang jangan dicari,Tiba masanya datanglah ia.

Terasa segar mandi ditelaga,Dingin mencengkam seluruh badan;Orang asing usahlah dicuriga,Sumbangan besarnya usah dinafikan.

Buah cempedak buah nangka,Rasanya manis tetapi berlainan;Janganlah mudah kita berprasangka,Anggap saja kesilapan tidak disengajakan.

Jangan hanya duduk terperap,Banyak aktiviti memberi faedah;Telah selesai laksana tanggungjawab,Terasa beban terangkatlah sudah.

Kalau enggan banyaklah alasan,Kalau ikhlas tidaklah dimungkiri;Ucapan selamat dengan keikhlasan,Persahabatan sejati dapat dirasai.

Usah berhasad kepada yang lebih,Andainya ditegur usahlah marah;Bersihkan hati dengan bertasbih,Ingati Tuhan yang Maha Pemurah.

Nikmati keenakan sambal kerang, Turut terhidang gulai tenggiri;Usahlah dicari kekurangan orang,Lebih baik kita bermuhasabah diri.

Belajar menulis di atas kertas,Pena dipegang berhati-hati;Walaupun pergerakan kian terbatas,Aktiviti riadah usah dihenti.

Bunga berkembang berkuntum-kuntum,Rama-rama riang tidak terkira;Disaat ekonomi terus merudum,Berhemah dan bersyukur dengan yang ada.

Menghadiri majlis berpakaian kemas,Majlis disusun begitu indah;Usia menjelang warga emas,Berhati-hati pilih aktiviti riadah.

Berhati-hati dengan wabak melanda,Sentiasa utamakan sejahtera kesihatan;Tidak bersyukur apa yang ada,Hidup resah tanpa keberkatan.

Bersiar-siar di Putrajaya,Gembirakan hati yang sedang walang;Senyuman ikhlas bagaikan cahaya,Menuju destinasi menyingkir yang menghalang.

Membina kolek menggunakan papan,Kemahiran bertukang sudah diwarisi;Menjadi terbaik sememangnya harapan,Menjadi unik keistimewaan tersendiri.

15 Berhati-hati apabila berkawan,Sukar memilih kawan sejati;Usah dinista apa yang dilakukan,Niat di hatinya Tuhan lebih mengerti.

15 Berhati-hati apabila berkawan,Sukar memilih kawan sejati;Usah dinista apa yang dilakukan,Niat di hatinya Tuhan lebih mengerti.

Di malam purnama harum mewangi,Terasa dingin bayu berhembusan;Kebenaran fakta usah dilindungi,Sebagai asas menegakkan keadilan.

Untuk keselamatan dipasangkan pagar,Jari sakit tertusuk paku;Pujuklah hati dengan bersabar,Peringatan Tuhan di sebalik yang berlaku.

Lumrah kanak-kanak gemar bermain,Perlulah juga diperhatikan selalu;Usahlah menuding kepada orang lain,Muhasabahlah diri terlebih dahulu.

Melepas lelah di Bukit Rupa,Kabus meliputi menghirup kesegaran;Kebaikan selama ini tidak dilupa,Sentiasa berada dalam kenangan.

Ikan kembung digoreng berlada,Kayu api dibakar tinggalkan asap;Dalam keadaan pandemik sedang melanda,Kesejahteraan masyarakat semua bertanggungjawab.

Keadaan berjerebu pemandangan kelam,Batalkan hasrat ke Tanjung Malim;Mengapa diungkit kisah semalam,Jika merosakkan hubungan silaturrahim.

Kehilangan arah usah diredah,Lebih elok pergilah bertanya;Laksana tanggungjawab dengan beramanah,Jangan sampai ada yang teraniaya.

Ke pantai Port Dickson ayuh berkunjung,Cari ketenangan dengarkan ombak;Dengan manusia usahlah sombong,Segala amal bakal tertolak.

Pasar Terapung di negeri Kelantan,Riuh rendah pelbagai bunyi;Usah dipersia ikatan persahabatan,Mengubati jiwa dilanda sunyi.

Sangat berkhasiat simadu lebah,Bersama herba ia diadun;Wabak melanda adalah musibah,Menguji manusia kembali bertamadun.

Semakin dibuat apabila dilarang,Nasihat berhikmah lebih berkesan;Usah dipersenda kebaikan orang,Diri sendiri belum tentu ada kebaktian.

Banjir besar penduduk berpindah,Penempatan sementara banyak kemudahan;Telusuri Sungai Melaka yang diperindah,Mengimbau sejarah mencetus keinsafan.

Menziarahi sahabat di Pekan Selama,Musim buah-buahan rezeki melimpah;Ulang tahun perkahwinan dirai bersama,Semoga kekal bahagia ke jannah.

Ciri tersendiri bunga bakawali,Di permukaan air ia bertakhta;Harus bertekad ambil peduli,Wabak melanda tanggungjawab kita.

Jarang dimakan sibuah rokan,Pahit manis perlulah dirasa;Janji dilafaz untuk ditunaikan,Jangan mudah memungkirinya.

Kalau berjanji usahlah dimungkiri,Kalau berbicara biarlah berpada;Hanya doa yang dapat mengiringi,Hargai perkahwinan sepenuh jiwa.

Segala dilakukan ingatlah Tuhan,Bukakan hati apabila dikritik;Perebutan kuasa tanda keruntuhan,Harus dinilai semula matlamat berpolitik.

Doakan orang di dalam hati,Itu tandanya penuh keikhlasan;Sahabat yang tulus sentiasa mengingati,Undangannya haruslah kita raikan.

Elakkan memasuki restoran yang kotor,Janganlah sampai kita terlupa;Lembutkan suara apabila bertutur,Apatah lagi dengan ibu bapa.

Mari melancong ke Tanjung Karang,Jangan lupa bawalah kail;Apakah berbahagia menindas orang,Jiwa kosong diri pun jahil.

Pagi segar disinari matahari,Terasa riang burung berkicauan;Bersyukurlah dengan anugerahi Ilahi,Kehidupan bahagia dengan kesederhanaan.

Tumbuh lalang kalau bukannya padi,Musim tengkujuh tenggelamkan tanaman;Utamakan kepentingan umum daripada peribadi,Di saat masyarakat sedang kesempitan.

Segak dan kemas cara berpakaian,Kelihatan dirinya semakin matang;Sesekali perlu hanya bersendirian,Bermuhasabah perkara lalu dan yang mendatang.

Banyak manfaat berlaukkan kailan,Disertai bersama ikan parang;Orang berilmu menunjukkan jalan,Bukan diperalat memanipulasi orang.

Mahal harganya udang kara,Belilah sedikit penuhi hasrat;Walaupun dunia hanya sementara,Jadikannya faktor bahagia di akhirat.

Memang berbisa digigit lipan,Sakitnya mencengkam hingga ke pagi;Usah kecewa teruskan kehidupan,Lihat ke hadapan dengan berstrategi.

Banyak dilihat di Pasar Karat,Barangan antik ramai yang mencari;Mari bersahabat tanpa bersyarat,Keikhlasan perhubungan dapat dirasai.

Harganya mahal buah delima,Bukan sahaja enak malah berkhasiat;Apabila ajal datang menjelma,Tidak boleh ditangguh walau sesaat.

Bunga dahlia bunga melati,Disatukan jambangan jiwa bahagia;Hari Malaysia menyatukan hati,Utamakan negara hapuskan curiga.

Di bulan puasa bermain meriam,Meriam buluh untuk bersuka ria;Persaraan tidak bererti berdiam,Manfaatkan ilmu dan pengalaman di dada.

Manis sekali apabila berkata,Semoga tidak diliputi kepalsuan;Berhati-hati menerima berita,Usah terperangkap dengan penipuan.

Hanya termenung perbuatan sia-sia,Tiada faedah dapat dimanfaatkan;Merajuk adalah fitrah manusia,Hanya seketika teruskan kehidupan.

Menyusur cahaya kunang-kunang,Pohon rendang meruntun hati;Sifat tamak budi tidak dikenang,Kerugian diri sedang menanti.

Negara ini kaya bijih timah,Kini jadi kenangan belaka;Dengan ikhlas bela golongan lemah,Allah anugerahi rezeki tanpa disangka.

Manfaatkan kesempatan untuk bercuti,Ketenangan jiwa perlu dijana;Peruntukkan masa yang berkualiti,Bina kekeluargaan lebih bermakna.

Hidup susah disebabkan kemalasan,Bagaimanakah dapat kecap bahagia;Apabila keikhlasan jadi landasan,Allah turunkan rezeki tanpa diduga.

Ahli sukan badminton memang handalan,Menjulang nama negara dihormati;Sistem perundangan mencari keadilan,Kebijaksanaan Hakim sangatlah dinanti.

Susah senang bersama rakan,Jerih perih dilalui bersama;Sebelum melakukan sebarang tindakan,Fikirkan kesan yang bakal menimpa.

Jika berkelahi usah membenci,Ada masanya jadi kenangan;Perkahwinan adalah institusi suci,Usah dimanipulasi mengaut keuntungan.

Mengenang kembali malang menimpa,Ambillah pengajaran punca terjadi;Mengapa manusia sering terlupa,Musibah menimpa berulang kali.

Kumpulan itik jalan beratur,Hati riang terbitnya fajar;Ketamakan manifestasi jiwa yang kotor,Keutamaan dunia yang dikejar-kejar.

Hilangkan mengantuk mengunyah kuaci,Kulitnya dikumpul dalam kertas;Hubungan kemanusiaan hubungan suci,Jika meminta usah melampaui batas.

Kusut masai rambut disikat,Kemas dan ceria tenang di wajah;Usah diabai pendidikan masyarakat,Masyarakat berilmu negara bermaruah.

Anak rusa berkejar-kejaran,Di hutan belukar riang dan ria;Kehidupan adalah proses pembelajaran,Sentiasa berubah tiada hentinya.

Tanah air bebas daripada dijarah,Penjajah diusir dengan berdiplomasi;Hari Kemerdekaan hari bersejarah,Merdekakan jiwa dengan berintegriti.

Burung nuri di atas dahan,Berehat seketika melepas lelah;Negara sendiri penuh keindahan,Terokai warisannya dengan berhemah

Buah delima buah pauh,Mari dihidang di atas pangkin;Sahabat bertandang dari jauh,Santunilah dengan sebaik mungkin.

Buah mangga di hujung tanjung,Berselang seli buah betik;Guru berjasa sentiasa disanjung,Pemergian ditangisi ribuan anak didik.

Silap langkah terimalah padah,Telitilah dahulu sebelum tindakan;Usah tinggalkan aktiviti beriadah,Di usia emas lebih lagi diperlukan.

Kampung bernama Kedai Lalat,Tentu namanya ada sejarah;Bangun pagi teringatkan sahabat,Semoga terus sihat dianugerah barokah.

Malam cerah langit bercahaya,Jadi kegembiraan ahli falak;Janji ditepati sifat yang mulia,Sengaja engkari hinanya akhlak.

Meningkat tua banyak yang terlupa,Terus membaca menguatkan ingatan;Sentiasa menjaga hati ibu bapa,Kelak hidupmu peroleh keberkatan.

Meskipun berusia masih berbisa,Bagai pohon yang banyak dahan;Walaupun fahaman terus berbeza,Usah dirungkai tali persahabatan.

Pelancaran syiling tanda peringatan,Bersama menyambut Jubli Emas;Suburkan rasa kasihkan watan,Sejarah perjuangan terakam kemas.

Rasa bersyukur mendapat kurnia,Janganlah pula ada yang hasad;Penghijrahan sebenar luas ertinya,Bukan sekadar berpindah jasad.

Nelayan pulang berwajah ceria, Sarat dengan udang dan ikan; Kehidupan persaraan usah dipersia,Ada tanggungjawab perlu dilaksanakan.

Mulakan pengembaraan ke Lahad Datu,Kenderaan yang baik amat diperlukan;Walaupun keburukan sedang berlaku,Memaafkan adalah tingkah teladan.

Banyak kepala banyak disaran,Bila berbahas haruslah bersabar;Drama ditonton banyak pengajaran,Mengapa tidak diambil iktibar?

Elakkan dari bercakap kotor,Hubungan kemanusiaan jangan dibuang;Berlemah lembut dalam bertutur,Manusia hormat Allah pun sayang.

Kampung halaman sentiasa dirindui,Kenangan lalu datang berulang;Undangan walimah harus dipenuhi,Kita diingati bila diundang.

Senja indah sentiasa dinanti,Bagan Lalang pantainya putih;Hindarkan hasrat beriri hati,Berusaha menjadikan hati yang bersih.

Cuba mengingati cerita lama,Jadi kenangan menghibur hati;Menyantuni orang tua ajaran agama,Refleksi diri dihari tua nanti.

Letih bekerja malam berdengkur,Disorong bantal lena sekali;Walaupun mimpi mainan tidur,Telah menjadi ilham memotivasi.

Berwarna merah air sirap Bandung,Nyaman terasa mengalir di kerongkongan;Adakalanya marah sukar dibendung,Sabar pesanan Rasul junjungan.

Wajah muram berduka nestapa,Peristiwa silam janganlah diserlah;Usah abaikan kebajikan ibu bapa,Santunilah semoga memperoleh berkah.

Tiada salahnya duduk berangan,Bermula berangan menjadi realiti;Usahlah malu pohon pertolongan, Itulah ertinya persahabatan abadi.

Hilangkan mengantuk mengunyah kuaci,Barulah mata terbuka luas;Ikatan perkahwinan ikatan suci,Harus bermula hati yang ikhlas.

Bersahut-sahutan suara angsa,Berenang di kolam berkawan-kawan;Bahasa Melayu jiwa bangsa,Hargai dan hayati sepanjang zaman.

Berterbangan indah sirama-rama,Menghisap madu bunga-bungaan;Kesedihan sahabat dikongsi bersama,Semoga Tuhan menganugerahi ketabahan.

Indah berkembangan bunga melati,Di pinggir taman elok terjaga;Kalau pun ada ketidakpuasan hati,Adab dan sopan harus dipelihara.

Pelbagai cara capai matlamat,Jangan lakukan sebarang penganiayaan;Jasa perintis universiti keramat,Pelajarilah pengorbanan yang telah ditunjukkan.

Diasah selalu parang berkarat,Manfaat diperoleh apabila dijaga;Persahabatan abadi tidak bersyarat,Saling prihatin akhlak mulia.

Tempat dituju di Sungai Mati,Bandar Maharani Bandar DiRaja;Pengorbanan sebenar harus dihayati,Barulah ibadah menepati maksudnya.

Indah terbentuk burung berterbangan,Riang dan ria melayang bebas;Sayang anak berikan perhatian,Jangan dimanjakan melampaui batas.

Cahaya mentari menimpa dedaunan,Percikannya menyilau memukau sukma;Rasa bahagia beribadah korban,Gembirakan fakir miskin hadir bersama.

Manis rasanya sipisang kaki,Di Brastagi subur berkembangan;Gigih berusaha mencari rezeki,Dengan kudrat dikurniakan Tuhan.

Berjalan-jalan lapangkan fikiran,Selama ini otak penuh sarat;Hati tenang menempuh persaraan,Terus berbakti kepada masyarakat.

Mencari rezeki di hutan belukar,Menjelang senja hidupkan bara;Mengetahui sahabat hidupnya sukar,Usah dibiarkan sendirian sengsara.

Gunung berbalam di tanah seberang,Diliputi awan cahaya melantun;Budayakan menghargai budi orang,Amalan mulia masyarakat bertamadun.

Tenangkan hati usahlah gundah,Nyanyian seniman jadi pengubat;Kenangan semalam sungguhlah indah,Silaturrahim persahabatan kukuh terpahat.

Ke tebing sungai menyejukkan diri,Tanpa merosakkan nilai kejernihan;Sahabat handai berhati suci,Pertemuan semula mendapat keberkatan.

Enak didengar buluh perindu,Angin berhembus terasa nyaman;Tiada lagi yang lebih dirindu,Selain pulang ke kampung halaman.

Bertahun lama tidak ketahuan,Pergi merantau ke pelbagai negeri;Persahabatan tulus terus berpanjangan,Di usia begini sahabat yang dicari.

Rahmat yang turun bersama hujan,Tanah yang kering menjadi basah;Mengira hari tarikh pertemuan,Menanti sahabat yang lama terpisah.

Berkilau-kilauan gemerlapnya bintang,Burung pungguk rindukan bulan;Tempat jatuh lagi kan dikenang,Ini kan pula kampung halaman.

Bila berkawan biarlah beribu,Teman sejati sukar diperolehi;Lipatan kenangan meresap di kalbu,Membina kedewasaan keperibadian sendiri.

Mulakan perjalanan ke Kampung Lepar,Hendak membeli langsat dan duku;Kemuliaan hati jelas terpapar,Daripada tutur kata dan tingkah laku.

Berarak panjang kambing biri-biri,Bergerak memutih ke suatu arah;Alangkah indah permulaan hari,Tanpa herdikan penuh amarah.

Beralah bukannya bererti lemah,Berdiam bukannya bererti bungkam;Bertuturlah dengan lembut dan hemah,Hubungan mesra sebarkan salam.

Gadis manis senyum tersipu,Ditegur jejaka gagah terbilang;Sejarah tidak pernah menipu,Pelajari daripadanya melangkah cemerlang.

Laluan bukit sama-sama dituruni,Sambil menghirup hembusan bayu;Usia emas harus dihargai,Tenangkan fikiran beriadah selalu.

Padang terbentang indah pemandangan,Tempat kuda belajar berlari;Kutiplah daripada orang berpengalaman,Banyak ibrah boleh dipelajari.

Wajah bersih diconteng arang,Arang dikutip dari halaman;Usah dilupakan jasa orang,Kelak jiwamu tiada kenangan.

Bukakan hati melihat dunia,Cabaran dan peluang harus disedari;Ada orang hilang kemanusiaannya,Tamak haloba menguasai diri.

Lembu diikat dengan tali,Tali diikat di pohon sena;Sampai masanya kita kembali,Kampung halaman abadi di alam sana.

Mari beriadah diwaktu petang,Demi kesihatan bertahan lama;Pemimpin pergi pemimpin datang,Ilmu dan pengalaman dikongsi bersama.

Menjelang senja dirikan khemah,Ikan di sungai terperangkap di bubu;Erti persahabatan perlu diterjemah,Dapat dirasai di dalam kalbu.

Terbang indah sirama-rama,Kuntum melati tempat persinggahan;Hari jadi sahabat dirai bersama,Umur meningkat perkukuh persahabatan.

Sentiasa berfikir berpakaian kemas,Tanpa disedari baju terbalik;Mudah merajuk siwarga emas,Pandangan peribadi dianggap terbaik.

Buah betik di atas papan,Keenakannya dinikmati terasa puas;Politik adalah sebahagian kehidupan,Kejujuran perlu dijadikan asas.

Dihujung tahun pelbagai tawaran,Walaupun teruja harus berhati-hati;Banyakkan berzikir menenang fikiran,Terasa diri Tuhan mengasihi.

4 Julai 20:Makanan tradisi masih disanjung,Berkhasiat dan lazat ciri utama;Keluhuran budi sentiasa dijunjung,Mengenang budi dituntut agama.

Belayar jauh kapal pesiaran,Singgah berlabuh di Pulau Tahiti;Tenangkan hati kuatkan kesabaran,Masalah yang datang ujian Ilahi.

Usia tua kurang pendengaran,Pemeriksaan doktor jadual dituruti;Setelah bersara peroleh ketenangan,Membaca menulis usahlah dihenti.

Pedas enak sambal kerang,Sedikit berbeza rasanya lokan;Usah biar kepala dipijak orang,Maruah diri perlu dipertahankan.

Hari-hari berlaukkan ikan,Kepala nelayan berikatkan kain;Aktiviti riadah perlu diteruskan,Kesihatan diutamakan persahabatan terus terjalin.

Berhati-hati terpijak paku,Ada orang ingin menganiaya;Usah difikirkan yang belum berlaku,Hadapi hari ini dengan sebaiknya.

Siakap enak seperti senohong,Gelama juga menjadi kesukaan;Orang yang hidup suka berbohong,Keutamaan hatinya adalah keduniaan.

Setelah bercuti marilah pulang,Keadaan di rumah semoga selamat;Jangan dilupa jika berhutang,Langsaikan hutang hidup pun berkat.

Sudah lama tidak ke Melaka,Hari ini dikunjungi lagi;Janganlah kita sampai terleka,Jika terleka kitalah yang rugi.

Bunga musnah dikerjakan kera,Sayang sungguh bunga melati;Apabila orang terlalu berkira,Tiadalah lagi keikhlasan di hati.

Desa yang tinggal hanyalah Lepau,Semuanya hilang tidak berganti;Apabila meminta usahlah melampau,Hanya mendedahkan buruknya pekerti.

Anak bertanya usah disekat,Rangsang mindanya untuk berfikir;Usah berhenti mendengar nasihat,Mengelak jiwa menjadi fakir.

Dalam hidup bukan sekadar makan,Banyak tanggungjawab perlu dilaksana;Apabila berlaku perkara yang melukakan,Berhenti seketika fikir tindakan sewajarnya.

Dunia yang aman kita amati,Kenikmatan hidup dalam keharmonian;Pemandangan indah yang dinikmati,Bersyukurlah dengan mata yang dianugerahkan

Keindahan taman bunga melati,Menyembuh resah hati yang gundah;Kerana kesantunan orang mengingati,Apabila di puncak teruslah merendah.

Ilmu digali mencipta peralatan,Budaya inovasi keperluan terkini;Semasa nikmati kelazatan makanan,Usah lupakan nelayan dan petani.

Tumbuh subur daun pegaga,Ulam-ulaman asas kesihatan;Persahabatan tulus sangat berharga,Usah ambil kesempatan atas kebaikan.

Janganlah menunjuk-nunjuk dengan kuasa,Bila-bila masa sahaja boleh terburai;Walaupun usia di penghujung masa,Persahabatan terbina usah dilerai.

Sungguh manis sibuah nangka,Rasanya lazat bila dimakan;Rezeki yang datang tidak disangka,Allah janjikan balasan kebaikan.

Sudah terkenal nama Kemunting,Tempat jalani hukum bernegara;Sediakan wasiat sangatlah penting,Untuk yang tinggal terus sejahtera.

Melayang-layang siburung camar,Ada ketikanya terbang rendah;Apabila reputasi sudah tercemar,Meyakinkan kembali tidaklah mudah.

Awan mendung suasana redup,Keadaan sepi terasa pilu,Teruskan pembelajaran sepanjang hidup,Segala aspek dilalui dengan ilmu.

Lauk yang ringkas dicampur kicap,Lebih enak gulai itik serati;Nilai persahabatan tidak terucap,Biarpun orang lain tidak mengerti.

Terbang tinggi siburung helang,Matanya pantas mengintai rezeki;Setelah berpurnama tidak pulang,Kampung halaman dirindu kini dijejaki.

Orang sombong cakap berdegar-degar,Letih mendengar jiwa merana;Walaupun kawalan pergerakan dilonggar,Kawalan kendiri harus terlaksana.

Marilah berdoa dicucuri rahmat,Semoga kehidupan terus sejahtera;Syukur kepada Tuhan segala nikmat,Yang diberikan tidaklah terhingga.

Bergotong royong tenaga dikerah,Masa sedikit tidaklah rugi;Syukur kepada Tuhan Maha Pemurah,Musim buah-buahan kini tiba lagi.

Banyak manfaat pohon gaharu,Kulitnya dikikis daunnya diramas;Bermulalah detik kehidupan baharu,Sebagai pesara dan berwarga emas.

Berbalam-balam banjaran pulau,Indahnya disirami cahaya purnama;Meski zahirnya tidak terjangkau,Dihati nurani tetap bersama.

Yang bermula akan berakhir,Keputusan dicapai dipertimbang adil;Sanjungan dan pujian yang dizahir,Menjadikan berasa teramat kerdil.

Banyak yang bersarang di dalam dada,Semuanya perlu untuk diuruskan;Dengan sumber yang kita ada,Berhati-hati menentukan pelaburan.

Mari ubati hati yang pilu,Semoga jiwa peroleh ketenangan;Walaupun pedih kisah nan lalu,Usah diungkit hanya melukakan.

Sungguh wangi buah kuini,Pohonnya tumbuh di dalam kebun;Usah ambil mudah perkembangan terkini,Walaupun kes positif kian menurun.

Lautan dalam usah dijengkal,Bahtera usang kini berlabuh;Kian difikir tak tercapai akal,Disangka baik berperangai hodoh.

Lama tidak ke Pulau Sentosa,Tampak dari tanah seberang;Mengapa mudah lupakan jasa,Jadilah insan yang hargai orang.

Jalan terhalang banyaknya duri,Duri berceracak sepanjang dahan;Jika nafsu menghantui diri,Hilang pertimbangan orang berpendidikan.

Tiupan angin seperti berirama,Bagai sarat membawa khabar;Jangan diungkit cerita lama,Jadikan pengajaran ambillah iktibar.

Rabu 27 Bicara politik tidak pernah berakhir,Pandangan berbeza jadi perbalahan;Walau tidak bertemu secara zahir,Ucapan selamat sudah menceriakan.

Api yang kecil menjadi kebakaran,Menyusahkan kehidupan yang sedang harmoni;Disaat semua orang hadapi kesukaran,Jangan ada yang pentingkan diri sendiri.

Di pagi hari mulakan perjalanan,Menuju desa yang sudah berubah;Eidul Fitri kini diraikan berlainan,Banyak hikmah di sebalik musibah.

Salam Eidul Fitr saya ucapkan,Buat sahabat sentiasa dihati;Berhari raya tak sekadar makan,Silaturrahim diperkukuh sehingga mati.

Dengar arahan yang mutakhir,Demi keselamatan dan kesihatan;Menjelang Ramadhan kian berakhir,Maafkan orang lain sifat kemuliaan.

Rasanya enak ikan kerisi,Enaklah lagi ikan aya;Pemergian sahabat semua menangisi,Perginya dihari dan bulan mulia.

Sering berbicara bersama rakan,Pelbagai isu terus didiskusi;Peraturan ditetapkan bukan menyusahkan,Demi kesejahteraan marilah dipatuhi.

Malam likur dihiasi lampu,Berwarna-warni cahaya tersebar;Doa dan bantuan yang termampu,Semoga ujian dihadapi dengan sabar.

Terbang indah sirama-rama,Menyapa bunga sedang berkembangan;Musibah kepada sahabat dikongsi bersama,Ujian Tuhan menguji erti persahabatan.

Tingginya terbang siburung helang,Ke sarang jua menjelang senja;UKM menjadi lebih gemilang,Warganya pertaruh jiwa dan raga.Dirgahayu UKM.

Resah menanti waktu ketibaan,Terasa lenguh lama berdiri;Usah ambil kesempatan pada kebaikan,Kelak diketahui durjana sendiri.

Ke dalam hutan mari berburu,Kalau bertuah dapatlah rusa;16 Mei adalah Hari Guru,Hargai mereka yang amat berjasa.

Sering bersedekah kepada yang fakir,Amalan hidup dipandang mulia;Kalau dendam tidak berakhir,Hati yang tenang rosak binasa.

Udara bersih tiada jerebu,Fenomena berlaku boleh dijangka;Beruntunglah kepada yang punya ibu,Kasih sayang melimpah tidak terhingga.

Bernas juga pandangan Basiran,Sahabat lama semasa remaja;Mengambil mudah segala peraturan,Hanya dedahkan diri kepada bahaya.

Mari singgah di gerai makan,Mi goreng mamak ditambah taugeh;Walaupun kes semakin berkurangan,Langkah keselamatan usah diremeh.

Hormati peraturan untuk melawat,Tanggungjawab hospital memberi rawatan;Jangan pertikai ketetapan yang dibuat,Keselamatan rakyat jadi keutamaan.

Menuruti perkembangan turun dan naik,Bimbang sekitaran ekonomi yang kelam;Nuzul al-Quran detik yang terbaik,Mencipta tamadun semesta alam.

Hati terbuka terima kekalahan,Peluang terbaik buat introspeksi;Dalam keadaan kita berjauhan,Hanya doa restu dapat mengiringi.

Sewaktu kecil bermain rakit,Ternanti-nanti air yang bah;Bila mendengar sahabat yang sakit,Usah ditangguh untuk berziarah.

Sayup di seberang Gunung Daik,Tanahnya subur ditanam lada;Kelaziman baharu kesan yang baik,Di sebalik musibah yang datang melanda.

Pembesar berangkat terus diiring,Di bilik menunggu berehat dahulu;Berita yang sampai perlu disaring,Mengelirukan orang keadaan tak menentu.

Pendapatan diperoleh untuk diagihkan,Golongan memerlukan tidak dilupa;Kelebihan mengingati tarikh kelahiran,Semakin dekat kembali kepada Pencipta.

Mendengar berita petugas dilanggar,Semangat berbakti usah terkulai;Walaupun sekatan sudah dilonggar,Kawal diri sendiri usah dilalai.

Awan berarak di langit biru,Angin bertiup terasa nyaman;Jangan buat keputusan terburu-buru,Nanti menyesal tidak berkesudahan.

Mengisi air dalam tempayan,Tradisi lama kita warisi;Ramai terjejas pendapatan harian,Yang ada kelebihan marilah memberi.

Sawah bertingkat padi huma,Kawasan berbukit tidaklah mudah;Hari Pekerja diraikan bersama,Ubah perspektif, bekerja itu ibadah.

Tinggi sayup terbangnya helang,Mangsa dicari sebagai makanan;Walaupun wabak semakin menghilang,Berbudaya bersih jadikan amalan.

Berhati-hati melangkahi lopak,Berenang-renang pelbagai ikan;Usah biarkan rayuan berinfaq,Amatlah rugi sengaja diabaikan.

Di kuala sungai mengutip kerang,Nikmati keindahan di Kuala Ibai;Walaupun kes positif semakin berkurang,Amalan terbaik usahlah diabai.

Minyak sapu buah pala,Hasil rimba khasiatnya banyak;Bulan Ramadhan ladang pahala,Amalkan bersedekah kepada yang berhak.

Pemandangan indah di Indrapuri,Padang hijau indah pemandangan;Jasa orang haruslah disyukuri,Usah meminta yang bukan-bukan.

Budaya orang muda pergi berkelana,Cari pengalaman membina kehidupan;Kalau ingin harmonikan suasana,Banyakkan sabar nada suara direndahkan.

Kejujuran orang usah diragui,Apatah lagi untuk menganiaya;Ramadhan Kareem yang sentiasa dirindui,Manfaat segala kelebihan dan kemuliaannya.

Hidup terkurung jiwa pun resah,Namun banyak boleh dilaksana;Semakin ramai hidupnya susah,Mari berinfaq, bersedekah dan menderma.

Kambing terbaik hidup di gurun,Enak dimakan khasiat berganda;Meskipun kes Covid kian menurun,Jangan pula kita berleka.

Semasa kecil bermain guli,Bersama kawan pelbagai bangsa;Golongan miskin yang tidak dipeduli,Tanggungjawab kita usahlah berkira.

Terbang di awan siburung helang,Mencari mangsa di tengah sunyi;Usah dihitung apa yang hilang,Lihat kebaikan banyak tersembunyi.

Masakan enak ditambah lada,Pedas sedikit menjadi kelaziman;Biarpun kebiasaan sudah berbeza,Kepentingan umum letak di hadapan.

Jadikan panduan ajaran Al-Quran,Pesanan Tuhan buat manusia;Dalam hidup perlukan kejujuran,Barulah sentosa, damai dan bahagia.

Di dalam belukar susah diteka,Sebarang kemungkinan boleh bermunculan;Disaat sukar usahlah bersengketa,Cintakan negara harus jadi keutamaan.

Mi rebus enak di Tanjung Agas, Tempat singgah sambil berehat; Hormati tanggungjawab para petugas,Laksana amanah sejahterakan rakyat.

Banyak khasiat durian Belanda,Boleh dimakan bersama bubur;Ramai terkesan wabak melanda,Bantu membantu semakin menyubur.

Wataknya lucu memang kelakar,Suasana ceria terhiburlah hati;Walaupun kehidupan semakin sukar,Banyak hikmah yang boleh diperolehi.

Terus dipelihara keutuhan ikatan,Tali silaturrahim yang telah dirangkai;Usah diremeh tanda kesakitan,Disaat wabak yang sukar dirungkai.

Sesekali keluar bertemu rakan,Usah disekat usah dilarang;Kesahihan berita harus dipastikan,Supaya tidak menggusarkan orang.

Hujan lebat bersama petir,Cari perlindungan di bawah bangunan;Disaat kehidupan menjadi getir,Berhati-hati dengan yang ambil kesempatan.

Marilah belajar disepanjang hayat,Ilmu bertambah hadapi cabaran;Demi kesihatan dan kesejahteraan rakyat,Sambungan PKP tidak dapat dielakkan.

Usah dimakan ikan yang mentah,Bimbang jejaskan tahap kesihatan;Patuhi segala arahan pemerintah,Kesejahteraan rakyat menjadi keutamaan.

Subur tegak berdiri pohon sena,Bermanfaat sentiasa jadi teduhan;Virus Corona menyerang memberi makna,Kesedaran manusia tentang kuasa Tuhan.

Jarang dijumpai buah rokan,Bila ditemui cubalah dirasa;Sahabat yang berkesempitan usah dibiarkan,Ini ujian buat kita semua.

Hidup terpenjara dilingkungi kawat,Pengajaran diperolehi meresap dijiwa;Dalam keadaan hidup yang gawat,Masih ada yang tidak bertimbang rasa.

Melihat keanehan mulut ternganga,Sambil memuji kebesaran Tuhan;Selain berikhtiar teruslah berdoa,Semoga segera dianugerahi kesembuhan.

Panggilan tidak dikenali jangan dilayan,Tipu daya haruslah diwaspadai;Segala yang berlaku adalah ujian,Bukan kebetulan malah aturan Ilahi.

Setelah kemarau hujan pun lebat,Panaskan badan di tepi bara;Doakan kebaikan kepada sahabat,Diberi tanggungjawab mentadbir negara.

Makan dan minum jangan dibimbang,Disusun teratur di atas kain;Kalau pun tidak mampu menyumbang,Usahlah menyusahkan tugas orang lain.

Pergi Sekincan nikmati mentarang,Hasrat merasainya sekian lama;Usah dipermainkan kesedihan orang,Bayangkan berada di situasi yang sama.

Memanglah banyak kedai makan,Bukan sekadar layanan yang ramah;Hidup perlu nasihat menasihatkan,Dengan sabar dan penuh berhikmah.

Durian bergantungan sepanjang dahan,Isinya manis kulitnya berduri;Hubungan kemanusiaan mencipta keindahan,Tidak mungkin muncul jika bersendiri.

Pokok mawar batangnya berduri,Kalau tercucuk memang berbisa;Usah pentingkan diri sendiri,Orang lain yang tidak selesa.

Terbang damai sirama-rama,Taman bunga indah berseri,Dengan ikhtiar dan doa bersama,Bencana dihadapi dapat diatasi.

Di sebelah pagi sesi berkawat,Disiplin pasukan perlu dipatuhi;Semakin dilarang itu yang dibuat,Hanya pentingkan diri sendiri.

Pakaian malam berenda-renda,Diperbuat dengan sulam tangan;Wabak Corona belum lagi reda,Kerjasama warga amat diperlukan.

Masa yang ada perlu diisi,Pergi ke sungai memancing ikan;Pemergian sahabat usah ditangisi,Tuhan menyayangi doa dipanjatkan.

Cendul dinikmati di tepi lembah,Lebih enak dicampurkan tapai;Memang sukar untuk berubah,Melainkan jelas yang perlu dicapai.

Usah berperangai seperti ular,Lidah bercabang liciknya helahan;Banyak berita diragukan yang tular,Terima dengan penuh pertimbangan.

Cahaya pagi zahirkan kedamaian,Angin lembut hingga terlena;Dukacita dengan berita kematian,Semoga berbahagia di alam sana.

Banyak khasiat daun pegaga,Tumbuh melata di kaki bukit;Kasihi diri sendiri serta keluarga,Patuh arahan bendung wabak berjangkit.

Budayakan membalas jasa dan budi,Bangsa berjiwa hargai pahlawan;Usah diutama kepentingan peribadi,Kepentingan ramai perlu didahulukan.

Usah bertengkar elak sengketa,Cari persamaan daripada perbezaan;Bertawakal memanglah pegangan kita,Elak mara bahaya suruhan Tuhan.

Usah bertengkar elak sengketa,Cari persamaan daripada perbezaan;Bertawakal memanglah pegangan kita,Elak mara bahaya suruhan Tuhan.

Apabila janji sering dimungkir,Jauhkan diri supaya berjarak;Dendam kesumat tidak berakhir,Terjemahan hati yang telah rosak.

Belajarlah daripada Imam Shafie,Ilmunya menjadikan kehidupan yang berkat;Orang bijaksana sentiasa dihargai,Pertimbangan mendalam kebaikan masyarakat.

Bunga orkid bunga melati,Pelbagai warna menyegarkan udara;Orang yang sakit harus dilawati,Bahagiakan hatinya berasa gembira.

Usah diprasangka orang yang kaya,Usaha yang gigih rezeki digali;Pulang ke desa berasa bahagia,Segala kenangan terungkap kembali.

Kepada ibu bapa haruslah taat,Supaya menjadi anak yang berguna;Nasihat diberi harus dimanfaat,Supaya sejahtera kehidupan semua.

Sahabat lama bernama Raai,Kamera disandang merakam kejadian;Tiada bahasa yang lebih dikuasai,Melainkan senyuman mencetus kemesraan.

Rehatkan diri barang seketika,Merenung semalam dengan teliti;Penjawat awam harus beretika,Usah berbuat sesuka hati.

Terbang jauh siburung camar,Pulang ke labuhan berkali-kali;Kalau hati sudah tercemar,Saranan perubahan tidak dipeduli.

Sebarkan ilmu usahlah kikir,Siddiq, amanah, tabligh, fatonah;Segala penantian sudah berakhir,Mulakan tanggungjawab laksana amanah.

Kuat bekerja tanpa letih,Usah amalkan tabiat bertangguh;Telekomunikasi kini semakin canggih,Biar perhubungan pun semakin kukuh.

Peribadi dikenali menerusi perlakuan,Ingin belajar seringlah bertanya;Ikatan kekeluargaan harus diperkuatkan,Biar diwarisi generasi seterusnya.

Bila berbicara biar berdiplomasi,Maksud sampai tiada gurisan;Segala bakti jadi legasi,Segala yang baik jadikan ikutan.

Biarpun mahal penuhi kepuasan,Kuih pilihan kuih keria;Nilai merit menjadi landasan,Pilih calon menepati kriteria.

Walaupun letih terus digagahi,Mencapai puncak tidaklah lama;Kerjasama semua sentiasa dihargai,Matlamat organisasi dijayakan bersama.

Menjadi baik lama kelamaan,Didikan berterusan selagi berkudrat;Amalan berwakaf jadikan keutamaan,Ganjaran terbaik menanti di akhirat.

Marilah mengembara ke tanah Samarkand,Tamadun gemilang di era dahulu;Kehidupan bernegara harus diteruskan,Pertikaian semalam sudah berlalu.

Merah menyala isi tembikai,Untuk hilangkan rasa kedahagaan;Pemimpin berganti usah dipertikai,Keputusan dibuat dengan berperlembagaan.

Semasa kecil bermain guli,Bermain guli di laman Nyonya;Sudah lama mentarang dikenali,Hari ini dapat rasai keenakannya.

Cuaca panas ais pun mencair,Dahaga terasa semenjak pagi;Kemelut politik bilakah berakhir,Agenda kesejahteraan terganggu lagi.

Yang sakit harus diziarahi,Yang susah dihulurkan bantuan;Sahabat sejati sentiasa diingati,Walaupun jauh sering berhubungan.

Jika ditegur usah terasa,Baiki diri yang sering berjerebu;Penggubah lama masih berbisa,Alunan lagunya menusuk kalbu.

Kemudahan lengkap sudah tersedia,Bantulah rakan berkaki kudung;Meskipun cuaca cerah ceria,Politik negara masih diselaputi mendung.

Langit cerah berwarna biru,Pemandangan indah cetuskan ketenangan;Setiap dilalui pengalaman yang baru,Hargai peluang dijadikan pengetahuan.

Burung terbang dipipiskan lada,Bidalan lama banyak pengajaran;Beriadah perlu berpada-pada,Jangan keterlaluan jejaskan kesihatan.

Bergurau senda monyet dan kera,Makanan enak buah dan daunan;Walimahtul urus anak saudara,Dirai bersama keluarga dan taulan.

Usah diminum darah ular,Amalan pelik yang perlu dihindari;Wabak penyakit yang sedang menular,Ada peringatan yang perlu diteliti.

Dengar panduan dari penyelia,Penyelidikan berhasil menjadi solusi;Hormati yang tua adat mulia,Jangan disusahkan kelangsungan institusi.

Kadangkala terasa diri teraniaya,Sabar sahaja kuatkan peribadi;Usah tamak dengan dunia,Akhirnya rugi diri sendiri.

Lihat dahulu kanan dan kiri,Sentiasa berfikir keselamatan jiwa;Kalaupun ada pemikiran sendiri,Hormatilah orang yang lebih tua.

Bersama meredah dalamnya lurah,Sukar dilalui akar melilit;Kepandaian sendiri adalah anugerah,Usah jadi kacang lupakan kulit.

Jalan berliku ke Kalabakan,Hujan panas pemandangan berkaca;Keikhlasan orang dapat dirasakan,Daripada perilaku dapat dibaca.

Harus dijaga kesihatan gigi,Senyuman manis jelas terpampang;Keindahan Kundasang dijejaki lagi,Pembangunan berterusan harus terancang.

Burung merpati terbang berkawan,Kongsi bersama rezeki terjana;Menyantuni sahabat yang tidak berkemampuan,Tanggungjawab sosial harus dilaksana.

Tunjukkan prestasi terus diperhebat,Pencapaian cemerlang jadi sasaran;Beri semangat kepada sahabat,Supaya tidak berasa keseorangan.

Tidak lama lagi kita berpuasa,Bulan mulia banyakkan amalan;Janganlah mudah berputus asa,Berusaha terus Tuhan tentukan.

Seperti ada sesuatu yang melekat,Hendak berjalan terasa berhalangan;Isu semasa yang meresah masyarakat,Universiti berperanan merungkai permasalahan.

Musim menuai di sawah bendang,Padi dituai bersama dipukul;Berat sungguh mata memandang,Berat lagi bahu yang memikul.

Bersungguh bukan bersambil lewa, Pasti peroleh banyak kejayaan;Teruslah berusaha tanpa kecewa,Apa ketentuan pasrah kepada Tuhan.

Berehat seketika di Pujangga Puri,Menuju destinasi di daerah Pekan;Meskipun perjalanan separuh hari,Demi silaturrahim undangan diraikan.

Semakin merosot bilangan sibadak,Rasa tamak menguasai diri;Fikirkan kepentingan orang bila bertindak,Barulah kehidupan penuh harmoni.

indah perbukitan di Inderapuri,Waktu pagi diselimuti kabut;Tokoh ilmuwan harus dihargai,Kebijaksanaan dan hikmahnya perlu direbut.

Kalau sakit dapatkan ubat,Tidak semudah seperti andaian;Usah berputus asa wahai sahabat,Teruslah berusaha Allah tentukan.

Sampai masanya harus bertemu,Kekusutan terhurai tiada lagi terluka;Ulama Nusantara berkongsi ilmu,Hadir dan dengar dengan hati terbuka.

Sempatkan masa bersarapan roti,Kopi yang panas terhidang sama;Sudah bertekad bulatkan hati,Semoga yang direncana dapat dilaksana.

Terasa halusnya daging landak,Tidak dicuba tidakkan kenal;Berikhlaslah sentiasa dalam bertindak,Usah tunduk emosi tidak terkawal.

Usah dilayan perasaan tertekan,Kelak terlepas semua yang dimiliki;Doa yang tulus sentiasa diharapkan,Itulah erti persahabatan hakiki.

Berhati-hati apabila makan,Walaupun dihidang madu lebah;Bila tanggungjawab tidak dilaksanakan,Hilang amanah muncullah rasuah.

Manis sekali sibuah betik,Semasa sarapan dijadikan hidangan;Marilah kita berbaju batik,Hari Khamis jadikan kebiasaan.

Manis sekali sibuah betik,Semasa sarapan dijadikan hidangan;Marilah kita berbaju batik,Hari Khamis jadikan kebiasaan.

Menjadi batu disumpah Sang Kelembai,Peristiwa berlaku di Daerah Marang;Penderitaan orang usah diabai,Segalanya ujian buat semua orang.

Golongan yang lemah perlu diperkasa,Supaya kehidupan kembali terang;Usahlah mudah berputus asa,Idea dikemuka tidak diterima orang.

Janganlah segan untuk bertanya,Sekiranya sesat kembali ke pangkalan;Kesakitan ditanggung terasa beratnya,Itulah ujian melatih kesabaran.

Kalau berburu di dalam hutan,Pantang larang ada yang empunya;Pada saat menghadapi kesukaran,Hulur bantuan dan berdoa setulusnya.

Sesekali memakan beras huma,Baunya wangi menambah keenakan;Tahun Baru Cina dirai bersama,Simbol tikus lambang kebijaksanaan.

Kenangan silam tidak berakhir,Akan diingati sehingga mati;Rasa cinta kepada tanahair,Ciri alami yang perlu dihormati.

Mari bermusafir bersama rakan,Barulah persahabatan kukuh terbina;Menziarahi yang sakit satu kemuliaan,Doakan kesembuhan dan ketabahan jiwanya.

Manfaat diperoleh dengan berzikir,Jiwa tenang mendekati Tuhan; Berkat usaha dan cerdas berfikir, Impian lama kini jadi kenyataan.

Rasa gembira bertemu rakan,Sambil menikmati minuman koko;Perancangan rapi perlu dilakukan,Apatah lagi aktiviti yang berisiko.

Membakar ikan gunakan arang,Ikan dihidang di atas peti;Jangan ambil kesempatan kebaikan orang,Keburukan sendiri terbuka nanti.

Kehidupan manusia ditentukan Tuhan,Akhirnya semua kembali ke rahmatullah;Usah bermegah dengan kelebihan,Semua pinjaman oleh Allah.

Langit indah berwarna biru,Awan berarak alam pun teduh;Perkahwinan membina keluarga yang baru,Silaturrahim diperkukuh persaudaraan diperteguh.

Memang berbangga jadi yang pertama,Namun usah dilanggar perkara terlarang;Menyedari kekurangan diri lebih utama,Daripada hanya melihat kelemahan orang.

Kalau bermula dengan murung,Masa depan akan jadi kelabu;Keazaman yang kuat menjadi pendorong,Capai cita-cita terpahat di kalbu.

Air dingin di dalam gelas,Minum berhati-hati agar selamat;Tanggungjawab diberi sedia digalas,Kesempurnaan amanah jadikan matlamat.

Yakin dengan Yang Maha Berkuasa,Semai subur di dalam hati;Pengiktirafan diberi kerana berjasa,Contoh tauladan yang perlu diikuti.

Tolong ambilkan daun bidara,Banyak manfaat lagi berkah;Lembutkan lidah ketika berbicara,Kasih sayang Allah datang melimpah.

Fikiran yang kosong perlulah diisi,Ide yang bernas apabila ditanya;Balaslah budi kepada institusi,Ilmu diperoleh tak ternilai harganya.

Usahlah diceroboh lubuk ikan,Cara yang ganas usah ditiru;Sampai jodoh sudah ditakdirkan,Tabah hati tempuh kehidupan baharu.

Berbaring malas dengan angan-angan,Hanya mengenang nasibnya malang;Kuat keyakinan dengan perancangan,Kejayaan menanti dengan gemilang.

Dilayan mesra bagai sang puteri,Kasih sayang diberi dengan melimpah;Hari ulang tahun harus disyukuri,Semoga menjadi seorang yang solehah.

Pergi ziarah bawalah cenderamata,Tuan rumah terima senangnya hati;Sumbang kembali ke alma mater,Itu tandanya membalas budi.

Mendengar titisan hujan menitik,Semakin mengocak hati yang nanar;Memanglah mudah memberi kritik,Tanpa mengetahui permasalahan sebenar.

Ke Tanjung Balai menaiki feri,Di tengah laut nyamannya hawa;Menilai pencapaian tugasan diberi,Ada kalanya menekan jiwa

Tinggallah ranting sebatang pohon,Di padang pasir sepi dan sunyi;Setelah berpisah berpuluh tahun,Kenangan lalu amat dihargai.

Suasana hingar bingar di pasar,Dari pagi hingga ke malam;Nasihat menasihati usah digusar,Tanda kasih yang sangat mendalam.

Ingin menjejaki tanah Pekalongan,Tempat asal keturunan keluarga;Usah diabai rayuan pertolongan,Atasi kesempitan orang sifat mulia.

Mulakan tahun baru dengan tekad,Satukan azam warga universiti;Mengenal pasti setiap bakat,Tentukan matlamat digapai nanti.

Itik salai di Pekan Rembau,Terkenal lazatnya jadi kegemaran;Di penghujung tahun masa mengimbau,Kekuatan kelemahan dijadikan panduan.

Kalau pergi ke Tanjung Rokan,Singgah sebentar rumah Encik Bihie;Bermula dengan keikhlasan sesuatu dilakukan,Natijah yang baik akan diperolehi.

Banyak khasiat memakan badam,Nilai perubatan ada di pucuk pauh;Persahabatan sejati tidak terpadam,Walaupun berzaman berpisah jauh.

Bila berjauhan berbau wangi,Bila berdekatan sering bersengketa;Guru berjasa ayuh kunjungi,Menjadikan kita insan berguna.

Sahabat lama berkunjung ke mari,Menyambung silaturrahim lama berpisah;Janji yang dimeterai jika dimungkiri,Sesal kemudian menjadi padah.

Destinasi esok ke Alor Gajah,Guru berjasa sesekali dilawati;Personaliti mulia terpancar di wajah,Tutur kata tulus muncul dari hati.

Merenung purnama penuh keindahan,Puisi tertulis lantunan jiwa;Hormati perbezaan raikan kepelbagaian,Kehidupan bernegara menjadi bahagia.

Kalau tersasar rujuklah peta,Jika tidak bertambahlah lelah;Antara diperkata dengan dikota,Orang jujur tidakkan bercanggah.

Jarang ditemui buah rambai,Cuba mencari bila ke Kedah;Kesihatan diri usah diabai,Supaya selesa terus beribadah.

Mencari dingin di Sungai Tekali,Serabut fikiran menjadi kosong;Tanpa mendekati tidaklah dikenali,Lebih mengerti dengan berhubung langsung.

Suasana misteri di dalam gua,Air menitis tidak berhenti;Tanjung Balai dikunjungi jua,Dulu dengar nama kini dijejaki.

Ke Kota Palembang ayuh berkunjungan,Tamadun bangsa harus ditekuni;Kebijaksanaan, kesabaran dan juga keimanan,Adalah asas kebahagiaan yang abadi.

Berfikir serius berkerut dahi,Idea diutara ada yang tentang;Usah disesali segala yang ditempuhi,Semuanya jadikan kita lebih matang.

Kesihatan dijaga berjalan kaki,Memperkuat tenaga tingkatkan stamina;Kota Palembang kini dijejaki,Harus dipelajari sejarah tamadunnya.

Berdikit-dikit langkah kura-kura,Arnab berlari sambil berlagu;Menziarahi yang sakit menghibur lara,Menyuntik semangat tabahkan kalbu.

Sebelum tidur mari bercerita,Cucu gembira tidak terperi;Kebahagiaan sendiri boleh dicipta,Jangan diharap orang yang memberi.

Ramai berkunjung ke Pasar Karat,Mencari barang lama dan baharu;Sahabat sejati tiada bersyarat,Kemesraan tidak berubah sejak dahulu.

Memohon kerja mengisi borang,Borang diisi dengan teliti;Usah didengar hasutan orang,Hanya merosakkan jiwa sendiri.

Pergi ke pasar membeli kembung,Banyak membiak di Selat Melaka;Apalah ertinya bersikap sombong,Segala yang dimiliki pinjaman belaka.

Lembah yang dalam sanggup dituruni,Misi yang besar digalas semua;Masyarakat terpinggir harus disantuni,Barulah dirasai kemakmuran bersama.

Berbau harum bunga melati,Angin bertiup segar di taman;Kenalilah sahabat yang sejati,Usah diperdaya kepura-puraan.

Mulakan perjalanan diwaktu pagi,Singgah di Nilai mencari hidangan;Negeri Di Bawah Bayu dikunjungi lagi,Menyambung muhibbah dan rasa persaudaraan.

Mulakan perjalanan diwaktu pagi,Singgah di Nilai mencari hidangan;Negeri Di Bawah Bayu dikunjungi lagi,Menyambung muhibbah dan rasa persaudaraan.

Jiwa yang kotor sentiasa gelisah,Suka runtuhkan kebahagiaan orang;Diawal hidup memanglah susah,Susun strategi dengan terancang.

Sedang merancang melancong ke Balkan,Ahli keluarga bawa bersama;Undangan walimah harus diraikan,Peluang bertemu kenalan lama.

Melintasi kehijauan di kawasan Behrang,Rasa ngeri dimalam hari;Mengapa mudah dihasut orang,Manfaatkan akal dan kematangan sendiri.

Lidah kelu mendengar hujahan,Semua penipuan dapat disekat;Orang tamak tiada perasaan,Mesti dapatkan walau tidak berkat.

Menyentuh jiwa lagu Kehilangan,Suara merdu menghela nafas;Kampung halaman hanyalah kenangan,Hiba di hati tidak dapat dilafaz.

Menadah air di dalam baldi,Untuk bersedia hadapi kekeringan;Sentiasa fikirkan kepulangan yang abadi,Apa bekal persiapan telah disediakan.

Usahlah terfikir untuk menganiaya,Hindarkan nafsu suka membuli;Apabila hati diracuni dunia,Kebaikan orang tidak dipeduli.

Ingin berkunjung ke Kota Karachi,Kota sibuk di negara Pakistan;Perkahwinan adalah ikatan suci,Harus dipelihara dengan penghormatan.

Alangkah bahagia hidup yang aman,Hormat menghormati saling membantu;Amatlah pedih melihat kezaliman,Tanyakan diri bagaimana dapat membantu.

Bangun pagi lihatlah rerumput,Ada mesej dan juga peringatan;Hak peribadi harus dituntut,Namun fikirkan juga soal keberkatan.

Ziarah orang sakit usahlah lama,Berikan masa untuk kerehatan;Pergi bermusafir galakan agama,Syukuri ciptaan Tuhan jadi pengajaran.

Menanam kacang menanam lada,Usahakan sendiri untuk dimakan;Hargai sumber kehidupan yang ada,Air setitik pun jangan dibazirkan.

Batik dan tenun warisan bangsa,Jadikan lambang kehalusan budi;Usahlah terfikir mencari mangsa,Menolong orang mulialah peribadi.

Mengunjungi sahabat di Menjalara,Akan melewati Kampung Selayang;Dunia ini biarpun sementara,Indahkan dengan kasih dan sayang.

Badan yang letih mudah terlena,Apatah lagi ada sandaran;Manusia yang rakus dipandang hina,Sering lupa pesanan kesyukuran.

Ada orang memakan lipan,Hidup-hidup dikunyah selamba;Biar pun digugat dalam kehidupan,Teruskan perjalanan dengan waspada.

Usah bersedih dengan kekalahan,Banyak pengajaran boleh diperhati;Ambil kesempatan atas kesusahan,Amalan buruk peribadi sendiri.

Waktu petang berjuadahkan bubur,Bubur dihidang di dalam buluh;Tanah Sabah yang sangat subur,Perhubungan pelbagai etnik harus diperkukuh.

Bumi Sabah penuh keindahan,Destinasi utama pelancongan negara;Tamak haloba sifat keterlaluan,Keberkatan langsung tidak diperkira.

Indah memutih kambing biri-biri,Sama seperti pemandangan kelmarin;Orang tamak usah dihampiri,Tiada belas kepada yang lain.

Ingin sekali jelajahi Samarkand,Sedang pertimbang beberapa destinasi;Kota Hatyaai hari ini ditinggalkan,Banyak pengajaran dapat diperhalusi.

Di pesisir pantai menunggang kuda,Kuda dipelihara berpasang-pasangan;Hargai segala sumber yang ada,Dipelihara diperkembang produk pelancongan.

Membakar arang menjadi bara,Manfaatkan kepanasan untuk kebaikan;Ke bumi Siam kini mengembara,Memahami budaya menghormati perbezaan.

Usahlah gemar bermain belati,Silap bermain tangan terluka;Segala pertelingkahan boleh dihadapi,Asalkan dengan hati yang terbuka.

Simpan mempelam di dalam peti,Di dalam peti sekati beras;Hapuskan dendam di dalam hati,Kelak merosak fikiran yang waras.

Pengunjung dikalungi bunga malai,Permaidani merah turut dibentang;Hala tuju organisasi perlu dinilai,Supaya bersama perubahan yang datang.

Berhati-hati hadapi bencana,Supaya keselamatan sentiasa diperhati;Pengalaman lalu amat berguna,Generasi muda harus mempelajari.

Tanda hormat semua berdiri,Raja bersemayam di atas takhta;Orang berilmu merendah diri,Sanjungan diterima tanpa dipinta.

Pergi berkelah di Sungai Tekali, Walaupun jauh tetap diredah;Setelah hati diluka berkali-kali,Untuk kesembuhan tidaklah mudah.

Berterbangan indah sirama-rama,Mencari girang bunga-bungaan;Maulidur Rasul disambut bersama,Contohi Rasulullah jadi keutamaan.

Bersedekah jangan sesudah kaya,Kekayaan dimiliki hanyalah pinjaman;Santuni anak yatim amalan mulia,Dikasihi Rasul sepanjang zaman.

Ramai pelancong di dalam kota,Setelah lapar segeralah makan;Bahasa kebangsaan jiwa kita,Perkasakannya siapa lagi diharapkan.

Yang pergi usah dikenang,Teruskan hidup dengan berusaha;Segala kebaikan jangan dibilang,Nanti pengorbanan jadi sia-sia.

Meski ibu bapa tiada di sisi,Bersama sahabat hilanglah pilu;Berhati mulia sejak azali,Tanpa dipinta disanjung selalu.

Mohon kerja isilah borang,Lengkapkan kemahiran dalam berkomunikasi;Gembira melihat kejayaan orang,Hasil didikan penuh berdedikasi.

Penempatan gajah di Kuala Gandah,Tidaklah jauh Pekan Maran;Proses pembelajaran tidaklah mudah,Kesukaran ditempuh penuh pengajaran.

Merah kemerahan buah delima,Masih bergantungan kukuh di dahan;Impian dan ikhtiar dibawa bersama,Kejayaan diidam jadi kenyataan.

Untuk belayar angkatlah sauh,Kini tinggallah tempat bermain;Sahabat yang datang dari jauh,Ladeni dengan sebaik yang mungkin.

Pandang ke barat indahnya suria,Waktu petang hati merawan;Tanggungjawab berat dipikul bersama,Keikhlasan hati membawa kejayaan.

Sambil menunggang pijak pelana,Larian laju memberi kepuasan;Rasa gembira tanggungjawab terlaksana,Kesempurnaan diperoleh dengan kebiasaan.

Melatih ketepatan dengan memanah,Menunggang kuda melatih ketahanan;Usah diikut rasa amarah,Kelak menyesal tiada kesudahan.

Ekspedisi mendaki di Bukit Broga,Sambil menikmati indahnya pemandangan;Sahabat berpulang tanpa terduga,Segala kebaikannya menjadi kenangan.

Singgah seketika di Kampung Lohan,Dihidang nasi berlaukkan sepat;Kesejahteraan dan kebahagiaan adalah pilihan,Tentukan matlamat bertindak yang tepat.

Usah dilupakan kaum kerabat,Majlis kenduri dapat bersua;Mari penuhi undangan sahabat,Perkukuh persahabatan lama terbina.

Bermandi manda di dalam kolah,Air bertakung hingga ke pinggang;Keperibadian sebenar telah terserlah,Kebendaan juga dikejar orang.

Ukur baju biarlah padan,Tidaklah nanti terasa sendat;Kebebasan pasti ada sempadan,Tanpa sempadan boleh tersesat.

Hasil kerja sulam menyulam,Setelah siap janganlah disimpan;Usah terlalu mengenang silam,Ambil pengajaran binalah masa depan.

Hendakkan kejayaan usahlah malas,Atasi kesulitan berganding bahu;Tanda bersahabat yang tulus ikhlas,Doakan kebaikan tanpa dia tahu.

Udara bersih kini berjelaga,Industri berkembang terburu-buru;Pengalaman lalu sangat berharga,Manfaatkan untuk generasi baharu.

Pergi memancing di pinggir kali,Memancing ikan gunakan joran;Perkara yang berlaku usah dikesali,Kesilapan sendiri jadikan pengajaran.

Asam pedas ikan ketutu,Kampung nelayan di Kuala Pitas;Meskipun jauh beribu batu,Komunikasi berterusan usah terjejas.

Pergi membeli pisang sesikat,Jangan dilupa sebekas lada;Pada usia semakin meningkat,Hargai dan perkukuh persahabatan yang ada.

Nyaman menghidu bau yang wangi,Bunga kesidang di pinggir jalan;Kesilapan lalu usahlah diulangi,Pelajaran berharga buat bekalan.

Usah terpesona dengan wajah rupawan,Tidaklah diketahui keadaan hakiki;Hargai kehadiran seorang ilmuwan,Pelajari pengetahuan dan pengalaman dimiliki.

Puteri rupawan dari Majapahit,Lautan diredah demi kecintaan;Nyatakan kebenaran meskipun pahit,Masa yang lalu penuh pengajaran.

Kulitnya halus mukanya bujur,

Bila menari lentiknya jari;

Bicarakan isu secara jujur,

Penyelesaian terbaik itulah yang dicari.

Orang berada berumah di Kuningan,Orang miskin memerah kudrat;Menang dan kalah adat pertandingan,Susun strategi kuatkan tekad.

Erat bagai isi dengan kuku,Persahabatan dan persaudaraan biar berpanjangan;Bersabar dengan segala yang berlaku,Redha dan rancang langkah ke hadapan.

Berhati-hati merawat luka,Lukanya kecil terus merengek;Terima takdir redha dan terbuka,Allah gantikan dengan yang lebih baik.

Hari yang berlalu usia dimamah,Kemerosotan kesihatan sudah suratan;Setiap yang berlaku sentiasa berhikmah,Pengajaran terbaik Tuhan anugerahkan.

Dimasak bening silabu kundur,Lauk sihat kesihatan bertahan lama;Terlajak perahu boleh diundur,Terlajak kata besar mudharatnya.

Apabila Temasik dilanggar todak,Semua berfikir kepala pun pening;Fikirkan kesan apabila bertindak,Turut dirasakan orang disekeliling.

Tuntutan pelik menjadi modal,Untuk huru harakan kehidupan orang;Bila bersedia melangkah dengan cekal,Harungi segala cabaran yang merintang.

Biar papa asalkan bergaya,Habiskan wang tanpa bertakat;Berubah pendirian sifat manusia,Meskipun janji sudah pun terpahat.

Hati terguris sukar disembuh,Akan berpanjangan sedih dan duka;Kasih yang subur pasti kan tumbuh,Tingkah dan kata yang tidak meluka.

Fikiran licik mencari helah,Masalah ada tidak terselesaikan;Melangkah masa depan dengan gagah,Perancangan digaris peroleh kejayaan.

Memanaskan badan dibakar arang,Setelah berehat barulah pergi;Hati yang rosak menyusahkan orang,Kebaikan seringkali tidak dihargai.

Dimasak lemak bercili padi,Udang, ketam, kerang dan ikan;Bila bersama barulah mengenali,Keperibadian sebenar yang disembunyikan

Rezeki pagi mendapat belukang,Di Kuala Johor memetik lada;Elok sesekali toleh ke belakang,Melihat kekuatan kelemahan yang ada.

Manis sekali buah ciku,Masak sebiji di atas para;Usah disesali telah yang berlaku,Lihat ke hadapan positifkan minda.

Musim duku langsat di Pulau Kati,Di Kampung Losong orang berniaga;Pagi yang indah lebih bererti,Keluarga disantuni kebahagiaan terbina.

Kuih bingka di dalam loyang,Adunan pandan, tepung dan gula;Kehidupan yang dilandasi kasih sayang,Sangat indah dan begitu bermakna.

Mari bersarapan kopi secawan,Teringin minum air tebu;Bila berpergian sering kerinduan,Cucu dikasihi jenuh menunggu.

Banyak teka-teki dalam kehidupan,Suratan lalu sesekali dibelek;Perubahan tidak dapat dielakkan,Uruskannya dengan cara yang terbaik.

Barang berkualiti sukar diperolehi,Setelah diperolehi harus digunakan;Usah dipersoal ketentuan Ilahi,Muhasabah diri melangkah ke hadapan.

Enak nyaman air kelapa,Mari dinikmati bersama teman;Jasa orang usah dilupa,Harus dihargai sepanjang zaman.

Memang terasa pedih dan pilu,Perpisahan terjadi disebabkan alpa;Usahlah diungkit kekurangan yang lalu,Kebaikan diterima jangan dilupa.

Di kawasan sesak pandulah perlahan,Ramai berbelanja di Pasar Karat;Nilai persahabatan harus dipertahan,Perhubungan yang tulus tanpa bersyarat.

Sambil memandu makan kuaci,Jadi bekalan pemanduan yang lama;Ikatan pernikahan ikatan yang suci,Ikhlaskan niat untuk hidup bersama.

Buah rambutan diikat tali,Dibeli oleh Baba dan Nyonya;Keburukan diulang berkali-kali,Sukar dipercayai ada kekesalannya.

Kalaupun ada ruang kembali,Peristiwa lalu serik ditempuh;Anak yatim dan miskin terus disantuni,Masa depan mereka menjadi ampuh.

Usahlah mudah berasa kecewa,Kalau perhubungan tidak berpanjangan;Sejarah Tapak Tuan sungguh istimewa,Meskipun legenda perlu terus dibuktikan.

Tiada persefahaman ikatan pun dibubar,Pastinya berhikmah dan ada pengajaran;Biar pun perjalanan sungguh mencabar,Di penghujungnya menanti keindahan.

Ke Aceh Selatan perjalanannya lama,Lutut tua terasa lenguh;Hari Malaysia diraikan bersama,Kesatuan bangsa terus diperkukuh.

Segala yang berlaku sudah ketentuan,Usah diungkap keaiban sendiri;Sampai juga hajat ke Tapak Tuan,Destinasi jauh yang banyak potensi.

Usah diharap semua menyukai,Itulah adat hidup di dunia;Biarpun hati sering dilukai,Sabar dan tenang hadapi segalanya.

Di pasir sungai terkumpul lokan,Lokan lama rasanya pahit;Hargailah pengorbanan yang dilakukan,Usah jadi kacang lupakan kulit.

Akhlak terbentuk bermula di rumah,Suasana kekeluargaan terpaut erat;Sahabat yang tulus sentiasa istiqamah,Persahabatan sejati tanpa bersyarat.

Tidaklah pernah menjejaki Selama,Masih boleh dicari unsur keunikan;Melakukan kebaikan aspirasi semua,Tidaklah sia-sia anugerah kehidupan.

Memerangkap ikan gunakan bubu,Ikan sungai dimasak kari;Kalau bersahabat biar beribu,Untuk bermusuh usahlah dicari.

Manfaatkan bersama masa yang ada,Mari berkelah di Sungai Sungkai;Meskipun ikatan akad telah tiada,Tali persaudaraan usahlah dirungkai.

Pelanggan yang datang harus dilayan,Untuk membuka luas pintu rezeki;Berbudi bahasa lambang keperibadian,Tanpanya hilang nilai diri hakiki.

Masa yang berlalu jadi kenangan,Sesekali datang emosi pun berselirat;Perkahwinan mensucikan tali perhubungan,Kekeluargaan dipererat tanpa bersyarat.

Usahlah ketawa berdekah-dekah,Ketawa sekadarnya pun tidak berkurang;Memberi senyuman adalah sedekah,Kerana dengannya membahagiakan orang.

Merah gelap kulit pulasan,Ada juga rasanya masam;Meskipun sukar buat keputusan,Demi masa depan dibulatkan azam.

Mendayung sampan ke Pulau Nasi,Asalkan sampai biarpun lambat;Pererat silaturrahim melalui telekomunikasi,Gunakan berhemah dan bersahabat.

Sungguh jauh Pulau Maluku,Tidak nampak dari Gunung Daik;Usah disesali segala yang berlaku,Muhasabah diri itu yang terbaik.

Membakar ikan gunakan arang,Enak terasa dipanggang sebati;Bertolak ansur kesusahan orang,Barulah muncul rasa berempati.

Singgah sebentar di Bandar Muazam,Minum kopi di ruang tamu;Awal tahun Hijrah kita berazam,Menjadi lebih baik daripada tahun berlalu.

Dalam kegelapan memasang pelita,Barulah muncul cahaya bersuluhan;Hargai kemerdekaan nilai kita,Tanpanya kita hilang keindahan.

Memang istimewa berlaukkan belangkas,Ditambah dengan ikan bakar;Hati yang luka tetap berbekas,Boleh memaafkan dilupakan sukar.

Sambil memandu mengunyah kacang,Boleh dikunyah yang sihat gigi;Di ambang persaraan perlu merancang,Supaya masa depan tidak kan rugi.

Setelah menoleh ke kanan ke kiri,Barulah melintas ke seberang sana;Keindahan alam negara sendiri,Kongsikan untuk dipromosi ke dunia.

Kasih sayang terbina kian terungkai,Hati sedih jiwa pun rawan;Pesan orang tua harus dipakai,Pengalaman dijana jadi pegangan.

Amat gembira dapat melawat,Tempat bersejarah lama diimpikan;Keputusan besar sukar dibuat,Berhati-hati dan penuh penelitian.

Semua dikata harus dikotakan,Tidak beramanah harus disisih;Usah menyindir lukakan perasaan,Hanya melonggarkan ikatan kasih.

Berlaukkan gulai ikan tenggiri,Sambal kelapa ulam-ulaman;Usah dibuka keaiban sendiri,Kelak merugi mencalar keperibadian.

Terbang indah sikunang-kunang,Cahaya bertebaran menjadi hiburan;Yang berlalu usahlah dikenang,Penyesalan kemudian jadikan pengajaran.

Merpati merah makan ditangan,Makanan dicampur dengan kelapa;Orang berjasa dilupakan jangan,Bangsa besar wiranya tidak dilupa.

Pelbagai kisah dari Arakan,Isu kemanusiaan semakin gundah;Memang kesalahan boleh dimaafkan,Untuk melupakan tidaklah mudah.

Pelbagai pengalaman cerita dunia,Dibuat pengajaran bagi yang mahu;Luka ditangan nampak darahnya,Luka dihati siapalah yang tahu.

Masa berlalu berganti masa,Pantai berubah resam alami;Kalau dihati tiada lagi getar rasa,Khabarkan setulusnya agar dimaklumi.

Menatap keindahan di Indrapura,Diserikan dengan taman melati;Lunakkan suara bila berbicara,Berbicara kasar pancaran budi pekerti.

Bukan mudah menangkap napuh,Ilmu hutan yang belum matang;Kesabaran adalah senjata terampuh,Dalam menghadapi cabaran yang datang.

Sesekali teringin makan roti,Roti dimakan dengan kari ikan;Tidak semua harapan jadi realiti,Segala berlaku ujian daripada Tuhan.

Sering dimomokkan dengan hantu,Menyebabkan jiwa tiada keyakinan;Usahlah mudah percayakan sesuatu,Tanpa sandaran fakta kebenaran.

Matahari bersinar gemerlap cahaya,Indahnya menjadi sumber inspirasi;Jalani hidup sedaya upaya,Meriahkan kehidupan teruslah berbakti.

Selepas makan membasuh tangan,Memakan buah di kedai Nyonya;Meskipun ditemui ada kekurangan,Terimalah dengan redha seadanya.

Mata mengantuk nikmat terlena,Terlena pula dalam perjalanan;Pertemuan keluarga besar akhirnya terlaksana,Menjalin silaturrahim memperkukuh kekeluargaan.

Eidul Adha mari diraikan,Solat di masjid dua rakaat,Pengorbanan hidup membawa kebahagiaan,Kepada kehidupan memberi manfaat

Bingka ubi tinggalan tradisi,Enak juga kuih apam balik;Usah dipersia hidup singkat ini,Berbakti dan memberi amalan terbaik.

Menziarahi saudara di Kota Medini,Perumahan teratur udaranya nyaman;Apa pun kedudukan pada hari ini,Usah dilupakan asal keturunan.

Berayun tinggi lambungan buaian,Tidak terjejak sentuhan kaki;Tidak semua diharap jadi kenyataan,Syukuri sahaja segala yang dimiliki.

Mertabak Raja terkenal di Pekan,Bila dimakan berulang-ulang;Lupakan masa silam yang melukakan,Letak harapan masa depan gemilang.

Mendirikan solat menghadap kaabah,Tumpu beribadah sepenuh sabar;Menziarahi sahabat yang dilanda musibah,Inilah erti persahabatan sebenar.

Mari melihat keindahan dunia,Lakukan apa jua hindari kecurangan;Santuni orang lain dengan sebaiknya,Usah dikira segala kekurangan.

Terbang bebas sirama-rama,Sayap beralun lembut dan tenang;Sahabat yang ikhlas sentiasa bersama,Meski sewaktu susah dan senang.

Bangun bersujud didini hari,Rasa tenang menggenap ruang;Sentiasa menjaga kesihatan diri,Supaya tidak menyusahkan orang.

Makan nasi berlauk halia,Memang elok untuk kesihatan;Maaf memaafkan amalan mulia,Hanya berjiwa besar mampu melakukan.

Meliuk lintuk pohonan ru,Tepi pantai nyiur melambai;Bermulalah pola hidup yang baharu,Semoga lebih tenang dan damai.

Di tempat orang jaga kelakuan,Hormat menghormati yang muda yang tua;Biarpun ada yang mendukacitakan,Positifkan pemikiran hargai dunia.

Pergi berjalan hingga ke Cangkat,Berhenti seketika rawat keletihan;Setinggi mana pun kedudukan dan pangkat,Hilang penghormatan dengan keangkuhan.

Makanan klasik tempe dan tapai,Perlu dibuat dengan teliti;Tidak semua hasrat segera tercapai,Berusaha dan berdoa usah berhenti.

Setiap saat usahlah leka,Jika terleka kita yang rugi;Walaupun seketika tetap berbahagia,Masa yang ada amat dihargai.

Melihat ikan berkejar-kejaran,Sambil minum kopi secangkir;Masa lalu ada pengajaran,Masa hadapan bersama diukir.

Melihat keindahan waktu senja,Menatap laut di Tanjung Tuan;Hidup ini seperti roda,Berpegang teguh takdir ketentuan.

Untuk menyambung gunakan tali,Tali terbentuk berserat-serat;Segala yang berlaku usah dikesali,Ada hikmah yang sudah tersurat.

Wajah yang manis bermuka bujur,Akhlaknya baik jiwanya murni;Lakukan tanggungjawab biarlah jujur,Perkara yang benar usah diselindungi.

Matahari senja indah di Matang,Di sebalik bukit ia bersembunyi;Pemimpin pergi pemimpin datang,Segalanya sudah ditentukan Ilahi.

Terbang tinggi siburung helang,Melihat sekeliling mencari mangsa,Usah digundah apa yang hilang,Bersyukur sahaja apa yang ada

Makanan tradisi sudah ternama,Ketupat, lepat, lemang dan lontong;Nasihat dan peringatan harus diterima,Jadikan kita orang yang beruntung.

Sesekali pergi memancing ikan,Sambil berehat di tepi pantai;Hujung minggu harus dimanfaatkan,Perkukuh kekeluargaan pergilah bersantai.

Biar berlangsung secara alami,Tidak mengapa bergerak perlahan;Dunia ini indah untuk didiami,Asalkan subur dengan kemanusiaan.

Menjelang malam memasang kandil,Cahaya memancar hingga ke tepian;Bila memilih hendaklah adil,Walaupun sukar melawan perasaan.

Marak memerah luahan lahar,Gunung berapi hangat memanah;Bila melapor katakan yang benar,Elakkan menjadi bahan memfitnah.

Memotong lada dengan belati,Memotong ranting dengan parang;Bila berbicara berhati-hati,Usah dihiris perasaan orang.

Bila berbicara usahlah kasar,Aib diri pada pandangan orang;Perkara remeh usah diperbesar,Kelak mencair kasih dan sayang.

Elakkan diri daripada menganiaya,Perbuatan keji dibenci Tuhan; Usahlah malu untuk bertanya,Perkara yang masih menjadi persoalan.

Berkelip cahaya kunang-kunang,Tidaklah perlu pasang pelita;Jasa guru sentiasa dikenang,Yang mencorakkan kehidupan kita.

Merasa kelainan padi huma,Enak juga menjamah ubi;Santuni anak yatim ajaran agama,Menyebar kasih sayang amalan Nabi.

Enak sekali rasanya sup tulang,Juadah istimewa sarapan pagi;Tidak diketahui bila kita berpulang,Taburlah bakti usah ditangguh lagi.

Usah disentuh bunga berputik,Kelak tangkainya terkulai patah;Latihlah hati bersangka baik,Barulah kehidupan menjadi indah.

Setelah di bawah pergilah naik,Fitrah hidup sentiasa berputaran;Untuk memilih pemimpin yang baik,Harus jujur pilih yang paling berkelayakan.

Anak yang manja ingin dilayan,Anak kecil dipakaikan lampin;Kepimpinan sering dilanda ujian,Untuk mengukur keutuhan pemimpin.

Bunga indah bunga melati,Rama-rama terbang indahnya warna;Kembali ke rahmatullah adalah pasti,Iringi doa kesejahteraannya di sana.

Cara lama kelapa dikukur,Pengalaman baharu santan diperah;Suburkan dijiwa rasa bersyukur,Barulah kehidupan menjadi indah.

Kota Melaka berdiri teguh,Sejarah lama untuk dikenang;Kalau pun berilmu usahlah angkuh,Kelak hilang penghormatan orang.

Dalam kesukaran hulurlah pertolongan,Semoga hidup terus diberkati;Walaupun mesyuarat larut berpanjangan,Keputusan terbaik yang mesti disepakati.

Tenangkan hati berjalan di pekan,Jangan mudah kita diperdaya;Jati diri murni harus dipertahankan,Walaupun berlainan adat dan budaya.

Berhati-hati ular mematuk,Terkena patuk meninggalkan kesan;Pemimpin yang baik boleh dibentuk,Asal sedar tanggungjawab kepimpinan.

Dalam majlis orang bermadah,Semua yang diperkata banyak pengajaran;Dunia adalah tempat yang indah,Andainya disuburkan dengan kemanusiaan.

Sering juga rasa terkilan,Kepastian tiada teraba-raba;Kerana bimbang akan kegagalan,Tiada keinginan untuk mencuba.

Indah sungguh pantai di Rompin,Tidak jauh Bandar Muazam;Bawalah diri ke daerah lain,Perbaharui suasana segarkan azam.

Sesekali pergi menonton wayang,Tonton bersama taulan dan rakan;Wajah riang jelas terbayang,Majlis Eidul Fitri masih dirayakan.

Seronok sungguh mengutip lokan,Ibu di rumah sedang menanti;Banyak cabaran lakukan kebaikan,Jelaskan niat di dalam hati.

Kadangkala berasa diri bersalah,Tutur kata pastikannya sentiasa molek;Sering bertenang hadapi masalah,Akan muncul penyelesaian yang terbaik.

Mereda keributan di luar kota,Lemas bekerja berhari-hari;Mengotakan apa yang dikata,Itulah kemuliaan nilai diri sendiri.

Berpagi-pagi ke Indera Puri,Terlihat berenang sekumpulan todak;Ada masanya turuti bisikan sanubari,Meski orang di sekeliling mengatakan tidak.

Buah nangka di atas peti,Peti berisi buah berangan;Apabila bercerita hendaklah berhati-hati,Usah dikongsi orang sebarangan.

Berhenti seketika di Pulau Merak,Setelah letih terbang seharian;Suasana Eidul Fitri masih bersemarak,Ambil kesempatan perbaiki perhubungan.

Rasa masa masam menelan cuka,Dimasak asam ikan ketutu;Lihatlah sesuatu dengan terbuka,Ada hikmah Setiap yang berlaku.

Kuih tradisi kuih koleh,Rasanya enak digemari semua;Singkirkan etos tidak boleh,Baru pergerakan ke hadapan dapat dilaksana.

Setelah bermesyuarat perhimpunan pun bubar,Keputusan dibuat untuk disepakati;Kelemahan yang ditemui jadikan iktibar,Supaya pentadbiran lebih berintegriti.

Usah diminta yang bukan-bukan,Nanti ada perasaan yang terluka;Segala masalah dapat diselesaikan,Asalkan dibincang dengan hati terbuka.

Asap pelita membentuk jelaga,Pernafasan terganggu selesema menyerang;Amanah kepimpinan harus dijaga,Jangan sampai diperlekeh orang.

Lama sungguh tidak dikunjungi,Kampung Setanggi yang banyak cerita;Biar bergelar dan berkedudukan tinggi,Ular menyusur akar tak hilang bisanya.

Makan gula sakitlah gigi,Jagalah gigi semenjak muda;Ke mana jua kita pergi,Pergilah bersama seluruh jiwa.

Gulai dikacau dengan senduk,Supaya keenakan dapat dirasa;Rumah tangga harmoni mari dibentuk,Usah ikutkan perasaan membara.

Di jalanraya hendaklah peka,Kemalangan berlaku tanpa diundang;Hari esok tidak boleh dijangka,Lakukan yang terbaik tiadalah yang dibimbang.

Kabut alam disebabkan kebakaran,Baiklah berpindah ke tempat selamat;Lakukan sesuatu dengan penuh kesedaran,Agar segala tingkah menjadi manfaat.

Tahun 2020 menjadi wawasan,Negara maju rakyat berbudi pekerti;Kesibukan usah dijadikan alasan,Untuk membentuk kehidupan berkualiti.

Menuai padi di sawah Nyonya;Sawah terbentang di pinggir kali,Sahabat sejati sedikit bilangannya,Sahabat masa berada ramai sekali.

Nelayan ke laut menangkap ikan,Ikan terperangkap ke dalam pukat;Suasana raya terus dimanfaatkan,Menziarahi kerabat dan juga sahabat.

Masa yang gembira sewaktu makan,Lauk lemak pucuk paku pakis;Kembali ke desa sentiasa membahagiakan,Menelusuri keindahan meski kian terhakis.

Kalau pergi ke Inderapuri,Jangan lupa bawa bekalan;Ulang tahun kelahiran terus dirai,Zahirkan kesyukuran dengan ketaatan.

Setiap manusia ada kekurangan,Ada yang betul ada yang salah;Hari baru dimulai kegembiraan,Positifkan pemikiran hadapi masalah.

Mari berkunjung majlis di istana,Jaga perlakuan jagalah pertuturan;Hari raya disambut dengan sederhana,Dirai memanifestasi rasa kesyukuran.

Keselamatan persekitaran usah dikhuatiri,Polis DiRaja memelihara kesejahteraan;Menjelang Aidil Fitri yang kita rai,Teruskan ibadah tanda kesyukuran.

Menjahit baju dengan teliti,Baju merah warnanya garang;Lakukan sesuatu bermula dihati,Tanpa mengharap puji-pujian orang.

Memang misteri di alam ruhi,Belajar daripada yang arif sahaja;Dirgahayu sahabat yang dikasihi,Semoga hidupmu diberkati sentiasa.

Negeri Kelantan negeri berbudaya,Budi bahasa dan nilai tradisi;Sakit dan sukar yang sering melanda,Memberi ruang menginsafi diri.

Memang enak buah pulasan,Meskipun kulitnya tidak berseri;Memang sukar membuat keputusan,Walaupun terpaksa melukakan hati.

Tempat dituju belok ke kiri,Berhati-hati usahlah leka;Bila berjanji usah dimungkiri,Sukar diubati hati yang terluka.

Tidak hilang masamnya cuka,Kesannya hingga darah pun naik;Biar pun hati parah terluka,Sabar dan tabah itu yang terbaik.

Enak sungguh buah berangan,Mari dikupas diatas titi;Perubahan adalah satu perjuangan,Sukar diterima jika tidak dimengerti.

Alangkah enak sibuah duku,Kulitnya kuning enak rasanya;Kalau diikut hati yang rindu,Ingin ku terbang ke hujung dunia.

Bersolat tarawikh rakaatnya lapan,Bacaan imam sungguh mempesona;Cabaran diperlukan dalam kehidupan,Menjadikan hidup lebih bermakna.

Di dalam hutan banyaklah rotan,Rotan dianyam menjadi raga;Bulan Ramadhan bulan keberkatan,Eratkan perhubungan ahli keluarga.

Pelbagai jenis kayu kayan,Ada yang pendek ada yang panjang;Permasalahan hanyalah satu ujian,Menguji kematangan hadapi dengan tenang.

Cari ketenangan di dalam hutan,Unggas bersahutan suara beralun,Penghayatan Al-Quran satu tuntutan,Generasi terdidik membina tamadun

Lama kelamaan menjadi biasa,Harus dijaga siang dan malam;Nuzul Quran diraikan semua,Kitab suci merahmati seluruh alam.

Purnama menerangi kegelapan malam,Suasana girang mengubati lara;Senyuman manifestasi jiwa di dalam,Dengannya membuat orang lain gembira.

Musim panas kering banyak kebakaran,Jerebu muncul berkali-kali;Kedewasaan dibina dengan pemikiran,Bukan emosi yang tidak terkendali.

Pergi ke masjid membawa punjut,Untuk diisi dengan bekalan;Meskipun usia sudah pun lanjut,Menuntut ilmu masih jadi kewajiban.

Pergi ke masjid membawa punjut,Untuk diisi dengan bekalan;Meskipun usia sudah pun lanjut,Menuntut ilmu masih jadi kewajiban.

Sesekali bersarapan dengan mihun,Dimakan dengan ikan kekek,Dalam usianya 49 tahun,UKM tersanjung antara yang terbaik

Memotong sayur dengan belati,Belati dibeli sudahlah lama;Karya ditulis daripada hati,Untuk dikongsi renungan bersama.

Belayar jauh perahu nelayan,Pendayung dihayun sepenuh hati;Berlapang dadalah hadapi ujian,Semoga tenang hidup pun diberkati.

Bunga kantan bunga kemangi,Ditanam orang di tanah yang rata;Pemimpin yang tulus sentiasa disanjungi,Apa yang dikata itulah yang dikota.

Sentiasa bersyukur kepada Ilahi,Sentiasa menganugerahkan rezeki melimpah;Peluang bekerja sudah diperolehi,Sempurnakan ia dengan penuh amanah.

Panjang sekali siular sawa,Kepada mangsa dia melingkari;Kebahagiaan dirasa di dalam jiwa,Tanpa dipaksa mekar sendiri.

Mula dirasakan menjelang raya,Berpuasa seminggu belum pun diredah;Walaupun sibuk dengan kerjaya,Sesekali rehatkan minda dengan beruzlah.

Sedia mendengar tanpa bosan,Anak kecil bercerita sangatlah lucu;Kehidupan adalah perjalanan berterusan,Tetapkan destinasi jelas ingin dituju.

Cahaya pagi di Kuala Rompin,Pulau Tioman jauh di sana;Demokrasi mengangkat seorang pemimpin,Beri peluang sokong segala usaha.

Jangan dimakan sebarangan ikan,Enak sekali siikan kitang;Perancangan teliti harus dilakukan,Hadapi cabaran tahun mendatang.

Bunga melur bunga melati,Tumbuh melata di kaki Daik;Orang berilmu harus lebih berintegriti,Tunjukkan contoh teladan yang baik.

Makan pagi dengan roti,Duduk berteman di bentangan kain;Ramadhan mulia sentiasa dinanti,Mendidik diri memanfaat orang lain.

Ikan kaci ikan tenggiri,Daun pegaga dibuat ulam;Sahabat sejati sukar dicari,Bagai batu hitam di malam kelam.

Dinding diperbuat kayu jati,Cantik dipandang tidak terkata;Persahabatan kita persahabatan sejati,Dekat dihati walau jauh dimata.

Mari membeli sebatang joran,Memancing ikan di sungai yang dekat;Orang kenali kita hanya luaran,Tidak mengenal secara hakikat.

Menimba air dengan baldi,Dingin airnya sungguhlah nyaman;Negeri Kedah Jelapang Padi,Negeri berjasa kepada kehidupan.

Kisah duka dikongsi berbahagi,Supaya terangkat beban kedukaan;Orang berjasa sewajarnya dihargai,Menjadi contoh segala kebaikan.

Membayar hutang secara ansuran,Tidak terbeban belanja keluarga;Bila bertindak ikutlah peraturan,Biarlah melakukan apa yang dibicara.

Kalau dipraktik menjadi mahir,Kalau ditinggal mudah terlupa;Kasih dan sayang harus dizahir,Meskipun tanpa berkata-kata.

Bahasa yang indah bahasa bermadah,Perhimpunan cendekia acara tahunan;Kejayaan dicapai bukanlah mudah,Maka hargai pengorbanan yang ditunjukkan.

Dari Palembang belayar ke Rokan,Teruskan perjalanan ke Pahang Tua;Demi silaturrahim kita usahakan,Meskipun jauh ditempuh jua.

Bisa sengatan gigitan lipan,Kesakitan mencengkam sampai ke isi;Banyak cabaran pada masa depan,Tanggungjawab kita bina generasi berinovasi.

Buah anggur buah nangka,Hidup dalam iklim yang berlainan;Bertolak ansur dan berbaik sangka,Formula hubungan kasih berpanjangan.

Perjalanan jauh ke Bandar Miri,Bandar berkembang menjadi metropolitan;Usahlah bangga dengan kebolehan sendiri,Restu ibu bapa menjamin keberkatan.

Milik orang usah diangkut,Tanpa kebenaran tuan empunya;Pemimpin bukan membentuk pengikut,Membina pemimpin itu tanggungjawabnya.

Terbang layang-layang dari kertas,Angin mengusik seperti menggoda;Janganlah angkuh bila di atas,Usah lupa hidup seperti roda.

Ketenangan jiwa bukanlah kurnia,Marilah mencari tidak berakhir;Usah dikejar harta dunia,Hanyalah ibarat setitik air.

Kehidupan sejahtera bukan alam impian,Perumahan indah di Tasik Kesuma;Cabaran hari ini terhadap keharmonian,Semua pihak pertahankan bersama.

Ditimpa hujan baju pun basah,Dijemur semula bawah matahari;Apabila kehilangan jiwa pun resah,Sewaktu ada tidak pula dihargai.

Rasa kesakitan tersalah urat,Mengeluar keringat dengan bersukan;Mencari penyelesaian dengan bermesyuarat,Usah terjerumus kepada pertengkaran.

Daripada seorang menjadi berdua,Menimang anak ditahun hadapan;Permuafakatan dicapai sehati sejiwa,Masanya melaksana segala ketetapan.

Usah bicara hanya berbasa basi,Kalau tidak perlu jangan bertanya;Pemimpinlah menerajui organisasi,Nilai integriti menjadi terasnya.

Kegelapan malam diterangi kandil,Persekitaran indah dilimpahi cahaya;Dalam memilih hendaklah adil,Yang berkelayakan sahaja akan berjaya.

Ikan gemang ikan kerisi,Isinya enak sengatnya berbisa;Yang hilang usah ditangisi,Di hati abadi walau hilang di mata.

Majlis meriah dihadiri ramai,Jamuan disediakan masakan kari;Ke Tanjung Surat bakti disemai,Memperkasa komuniti dapat berdikari.

Membakar ikan menggunakan arang,Sotong, udang, kerang dan lokan;Manfaatkan kedudukan menolong orang,Permudahkan urusan usah disukarkan.

Janganlah hanya menunggu arahan,Lakukanlah amanah walaupun seorang,Usahlah mudah timbul kemarahan,Boleh menjejas kasih dan sayang.

Menelusuri keindahan di Sungai Papan,Sambil mengail ikan sembilang;Melakar haluan melangkah ke hadapan,Menjadi landasan membina universiti terbilang.

Kalau lapar pergilah makan,Masak lemak ikan tenggiri;Usah diikut runtunan perasaan,Nanti merosak hati sendiri.

Manis sungguh buah longan,Bentuknya cantik padat berisi;Hindari rasuah satu perjuangan,Iltizam semua seluruh organisasi.

Angin kencang melanda desa,Pokok tumbang menimpa kenderaan;Berusaha keras hidup selesa,Sifat malas rugi dihari kemudian.

Biar pun sukar sanggup diredah,Kerana kasih semangat bersatu;Pulang ke desa waktu terindah,Di situ tempat tumpah darahku.

Biar lambat asal selamat,Slogan biasa pegangan semua;Dalam memilih perlulah cermat,Memilih pemimpin perkara utama.

Sama cantik samalah padan,Pasangan pengantin kita restui;Segala yang baik jadikan teladan,Sempadan yang buruk harus diperhalusi.

Pelari handalan dari Kenya,Berlatih bersungguh setiap hari;Segala permasalahan ada puncanya,Duduk merenung refleksi diri.

Anak kecil harus dilayan,Dengan sabar didik dari hati;Hidup ini penuh dengan ujian,Kejayaan muncul setelah gagal berkali-kali.

Bila berjalan usahlah mendada,Bumi dipijak dimiliki Tuhan;Paparkan emosi berpada-pada,Di situ menguji tahap kematangan.

Nabi berpesan kawallah amarah,Jiwa pun tenang tiadalah lara;Rasa cemburu adalah fitrah,Kerana kasih sayang yang membara.

Usah diabai walaupun mimpi,Ada alamat yang diutara;Keikhlasan orang boleh dirasai,Walaupun tiada dirasa mesra.

Menarik nafas panjang menghela,Hembuslah dengan perlahan-lahan;Yang tertindas haruslah dibela,Yang menindas dibawa ke muka pengadilan.

Sorong papan tarik papan,Buah pala di atas para,Lakukan kebaikan misi kehidupan,Tuhan membalasnya tanpa disangka

Perut berbunyi waktu makan,Sampai masa kelaparan terasa;Sejarah bangsa harus dipertahankan,Jadikan landasan kejayaan negara.

Ada masalah kongsikan dengan kawan,Supaya tidak mencengkam peribadi;Kepada yang berjasa beri penghargaan,Jadilah bangsa yang mengenang budi.

Lidah kepedasan tergigit cabai,Berpeluh kepala berlompatan kutu;kesempitan orang usahlah diabai,Kedudukan ada manfaatkan untuk membantu.

Bermain-main dengan pelaga,Ketika bermain makan keropok;Rai ulang tahun perkahwinan ke-63,Luar biasa kasih sayang yang dipupuk.

Banyak hidangan di Warung Bunian,Pengunjung datang beramai-ramai;Biarlah hidup dengan keharmonian,Keindahan perhubungan aman dan damai.

Jalur awan bergaris-garis,Jadikan pemandangan indah belaka;Kalau ada hati yang terguris,Mungkin kerana buruk yang disangka.

Batang buluh dibilah-bilah,Dibuat bakul oleh Cik Nyonya;Bila berkata berhati-hatilah,Agar perkataan kita ada manfaatnya.

Kalaulah ada hati yang terluka,Dengan segera cubalah diubati;Tanggungjawab baharu diterima terbuka,Cabaran baharu mematangkan diri.

Badan letih tidur pun lena,Tidak disedari nafas berdengkuran;Hormati ilmuwan hadiri kuliahnya,Dalam bahasa kebangsaan ilmu disampaikan.

Jika ada kuasa di tangan,Bukan diguna membentuk masyhur;Keupayaan berfikir bina kematangan,Usia hanyalah salah satu faktor.

Kata pujangga sungguh menginspirasi,Menjadi panduan yang ingin belajar;Kehidupan ini perlulah diisi,Dunia dan akhirat keseimbangan yang wajar.

Ikan berenang berkejar-kejaran,Tidak disedari ada buaya;Masa lalu penuh pengajaran,Jadikan iktibar untuk hidup berjaya.

Berenang-renang ikan pelaga,Di celah-celah bunga kiambang;Kasih dan sayang amat berharga,Dengan keikhlasan subur berkembang.

Kelemahan diri amat ketara,Kurangkan bercakap lebihkan refleksi;Memaknai universiti tajuk bicara,Bongkar khazanah yang masih tersembunyi.

Memasang perangkap dalam belukar,Dapat puyuh dimasak tumis;Mencari kejujuran yang makin sukar,Berwaspada dengan janji yang manis.

Hari baharu hari Selasa,Jadual yang padat bukan menghalang;Usahlah mudah melupakan jasa,Kelak keberkatan akan menghilang.

Sungguh dingin air telaga,Terasa segar di waktu petang;Kesihatan diri sangat berharga,Hargai ia sebelum menghilang.

Enak rasanya buah pulasan,Kulit manggis rasanya kelat;Berbudi bahasa menjadi landasan,Berkasih sayang menjadi matlamat.

Jika dilayan dendam membara,Kelak hidupmu menjadi kosong;Walau ke pedalaman jauh kembara,Jiwa prihatin menjadi pendorong.

Kejayaan orang jadikan pemangkin,Masa depan direncana sedang menanti;Usah diharap kepada yang lain,Ciptalah sendiri kegembiraan peribadi.

Bunga selasih kembang bertumpuk,Pucuk dipetik dibuat ulaman;Kasih dan sayang terus dipupuk,Perkara remeh usah diperbesarkan.

Ular ditemui usah dipalu,Biarlah hidup secara alami;Setiap orang ada masa lalu,Semoga kesilapan telah diinsafi.

Baju kemeja keras berkanji,Amalan dahulu dimana-mana;Usahlah mudah membuat janji,Kalau ragu untuk menepatinya.

Mencari penawar hingga ke Kedah,Untuk mengubati batu karang;Jadi pemimpin bukanlah mudah,Tingkah peribadi diperhati orang.

Bertambah enak santan yang pekat,Ada khasiatnya minyak kelapa;Kehidupan kita memanglah singkat,Berbuatlah baik kepada sesiapa.

Setelah seharian cuba berlapar,Usahlah berlengah pergilah balik;Supaya kekeliruan dapat dihindar,Berterus terang adalah yang terbaik.

Bangun pagi memberus gigi,Di atas meja terhidang sarapan;Melaka bersejarah dikunjungi lagi,Pelajari yang lalu untuk terus ke depan.

Baju disemat jarum peniti,Untuk melurus kedutan kain;Pertemuan singkat penuh bererti,Mengukuh kasih sayang sedia terjalin.

Menimba air daripada telaga,Telaga lama airnya keruh;Jika terpisah usahlah curiga,Ikatan kasih sayang menjadi kukuh.

Terasa kedinginan hujan lebat,Berselimut tebal kehangatan dijana;Marilah doakan kesejahteraan sahabat,Semoga dikembalikan kesihatan sempurna.

Jadikan kebiasaan berjalan berlari,Supaya tubuh badan menjadi sihat;Sahabat yang ada harus dihargai,Ikhlas persahabatan tanpa bersyarat.

Helang terbang membelah udara,Mencari mangsa kesana kemari;Syukuri sahaja segala yang ada,Kebahagiaan menjelma di sanubari.

Bersahut-sahutan suara ungka,Jadi meriah suasana di hutan;Janganlah ada rasa berprasangka,Hanya merosak hubungan persahabatan.

Tiada tempat hendak dirujuk,Persoalan bersarang di dalam hati;Bukanlah senang hendak dipujuk,Merajuk berpanjangan berhari-hari.

Berjalan-jalan hingga ke Lendu,Berhenti seketika menjamah laksa;Bila berjauhan terus merindu,Terusik sedikit amat terasa.

Sungguhlah indah Gunung Tahan,Hutan menghijau merungkai lara;Segala yang ada milik Tuhan,Bila-bila masa sahaja diambil semula.

Buah bacang buah kuini,Mangga harum manis yang terkemuka;Berkasih sayang dari hati nurani,Kebahagiaan hakiki yang terus diteroka.

Bunga mawar bunga melati,Dipetik sekuntum hiasi jambangan;Daripada berkata yang mengguris hati,Lebih baik diam perbaiki kekurangan.

Bekerja keras bergaji lumayan,Rezeki yang halal yang dicita;Integriti harus menjadi keutamaan,Tanpanya tumbanglah institusi kita.

Begitu taajub mulut pun ternganga,Pastikan tidak dimasuki tetamu;Yang pergi diiringi doa,Apatah lagi menerokai ilmu.

Jika diminta berilah ruang,Supaya hubungan jadi harmoni;Usah diprasangka kebaikan orang,Kelak rugi diri sendiri.

Malam dingin tidur pun lena,Sambil berselimut terasa nyaman;Segala urusan dilaksana sempurna,Ketelitian syarat untuk kejayaan.

Tuntutan keterlaluan usah dilayan,Sumber yang ada uruslah berhati-hati;Tujuan mesyuarat mencari penyelesaian,Adab dan etika mestilah dihayati.

Lambat meniti sikura-kura,Titian dibuat daripada akar;Pertemuan dinanti dengan gembira,Kasih sayang dipupuk teruslah mekar.

Makanan dicari di dalam pekan,Tempatnya bersih hidangan berkualiti;Perselisihan faham harus diselesaikan,Kesucian disuburkan di dalam hati.

Buah nangka buah tarap,Boleh dibeli di Pasar Tani;Pemikiran pemimpin sentiasa diharap,Kecemerlangan lalu harus diteladani.

Pulang bekerja di hari Selasa,Rehatkan fikiran di Pulau Bali;Hati orang dijaga sentiasa,Hati sendiri siapa pula yang peduli.

Berhening cipta di dalam gua,Mencari sepi elak hingar bingar;Biar pun lama tidak bersua,Dalam sukma tidak pernah pudar.

Cuaca panas minumlah cincau,Disediakan oleh gadis remaja;Saudara di Johor isteri di Riau,Kalau dah jodoh bertaut jua.

Melapang fikiran di dalam hutan,Tempat berteduh di pohon ara;Perselisihan rasa usah berlarutan,Bertoleransi mereda duka dan lara.

Biarpun bintang tidak kelihatan,Panduan perjalanan boleh dicari;Iri hati dengki usah jadi ikutan,Kelak rosak binasa diri sendiri.

Tidur malam dengan begitu lena,Setelah keletihan seharian berjalan;Raikan perayaan tahun baharu Cina,Tradisi kita teruslah berkekalan.

Undangan kenduri sudah dipenuhi,Sebelum pulang bersalaman dahulu;Syukuri nikmat yang Allah beri,Dia anugerah hari yang baharu.

Makanan digemari adalah laksa,Kuahnya daripada ikan tenggiri;Kesekian kali pulang desa,Tidak kan jemu di dalam hati.

Berhati-hati jangan terpijak,Kehadiran makhluk halus dapat dirasa;Biar pun jauh jarak dijejak,Undangan ikhlas dipenuhi jua.

Bunga merah dihinggap lebah,Flora dan fauna di dalam hutan;Ada perkara tak perlu dihebah,Demi kemaslahatan elak kemudharatan.

Pantang dan larang nenek moyang,Menjadi pegangan berpada-pada;Mari perkukuh kasih dan sayang,Kebahagiaan dicipta selama-lamanya.

Pantang dan larang nenek moyang,Menjadi pegangan berpada-pada;Mari perkukuh kasih dan sayang,Kebahagiaan dicipta selama-lamanya.

Pulau Langkawi Permata Kedah,Pantai indah belantara menghijau;Usah diabai orang bermadah,Jadi panduan jiwa yang kacau.

Cenderawasih tinggi di angkasa,Mata memandang bahagia sanubari;Kasih ibu bapa adalah syurga,Usah disesali di kemudian hari.

Membeli perabot di Pekan Tuaran,Tidaklah jauh dari Manggatal;Hidup ini banyak cabaran,Hanya ujian bina hati yang kental.

Janganlah takut kepada hantu,Walaupun keluar diwaktu malam;Andainya kita inginkan sesuatu,Mulakan usaha setelah berazam.

Majlis perkahwinan bertemu kerabat,Setelah selesai pergi berkelah;Berhati-hati memilih sahabat,Nawaitu manusia sukar ditelah.

Setelah ditinggalkan rasa gelisah,Bagaikan diri tiada yang punya;Sungai dan kehidupan tidak terpisah,Justeru marilah pelihara kelestariannya.

Lagenda Cini berkaitan naga,Lagenda Ledang tentang Sang Puteri;Kebahagiaan sendiri usah diperaga,Mungkin ada yang merasa iri.

Menempuh semak kaki terluka,Terasa letih berhenti makan;Terimalah teguran dengan terbuka,Kebaikan organisasi kita utamakan.

Berenang, berlari dan juga memanah,Permainan sunnah kita semua teruja;Tanggungjawab terpikul adalah amanah,Walau hujung minggu tetap bekerja.

Amalan mengambil madu lebah,Untuk memelihara dimensi kesihatan;Mengaudit program adalah muhasabah,Mempertingkat segala yang kita lakukan.

Menjana ilmu mendekati ilmuwan,Rajin berusaha rajin mencari;Kesukaran dihadapi adalah ujian,Jadikannya motivasi mengangkat diri.

Memang enak tempoyak patin,Di Jalan Semarak tempat perniagaan;Nasib orang kita berprihatin,Bantu yang kurang dengan kemampuan.

Dinding berlubang diganti papan,Papan dibeli di kedai nyonya;Kasih sayang landasan kehidupan,Berbahagia kita selama-lamanya.

Campak pakaian ke atas atap,Amalan dahulu menjadi khurafat;Pengurusan institusi harus dimantap,Baru lah keputusan dibuat tepat.

Menempuh perjalanan jauh ke Kangar,Bila letih berhenti di perhentian;Pemimpin yang baik sering mendengar,Keluhan orang berikan perhatian.

Burung kedidi di atas dahan,Melihat rezeki di keliling sisi;Bersedialah hadapi sebarang perubahan,Asalkan untuk kebaikan organisasi.

Dipagi hari berkongsi cerita,Dalam perjalanan ke pekan Rompin;Meditasi mengakrab diri kepada Pencipta,Ke jalan redha Dia memimpin.

Musuh negara ketagihan dadah,Pelbagai kempen sudah dilaksana;Ziarah yang sakit suatu ibadah,Doakan semoga kembali sejahtera.

Rajin berusaha menjadi kaya,Segala kekusutan terungkai simpul;Perkara baik ada yang dirahsia,Elak mudharat yang mungkin timbul.

Pasang pelita asap berjelaga,Dalam samar bermain guli;Hati orang sentiasa dijaga,Hati sendiri siapa yang peduli.

Menangkap ikan di Kuala Ibai,Tolong carikan ikan kelisa;Kasih sayang usah diabai,Terus suburkan mekar sentiasa.

Beriadah pagi di Bukit Unggul,Persediaan mendaki Gunung Daik;Integriti nilai yang unggul,Jadikan pegangan pemimpin yang baik.

Semakin menjadi-jadi bila dilayan,Anak kecil sememang ingin dimanja;Rayuan simiskin adalah ujian,Tuhan turunkan rahmat pada hamba pilihanNya.

Menziarahi keluarga di Taman Perling,Tanjung Puteri tempat bersuka ria;Berhati-hati orang di sekeliling,Tidak semua berhati bersih dan mulia.

Karenah anak harus dilayan,Untuk membina budi pekerti;Sentiasalah berusaha mencari kebahagiaan,Dengan cara sendiri yang diyakini.

Nasi Arab rasanya lain,Rempah ratus dari Samarkhan;Usah diharap peranan orang lain,Fikirkan apa yang kita sumbangkan.

Beriadah pagi di Bukit Rupa,Bawa bekalan sambal dan lempeng;Biarpun kepentingan diri tidak dilupa,Kepentingan orang usah dikesamping.

Segala masalah usah diketepi,Selesaikan satu persatu walaupun lambat;Banyak ujian yang terus dihadapi,Harus tabah dan kuatkan semangat.

Murid menangis di dalam kelas,Bermulalah perjalanan alam persekolahan;Hari pertama bekerja 2019,Azam terpahat bakti dibuktikan.

Udang nipah udang kara,Dimasak kari menghiasi hidangan;Kenangan 2018 indah dan lara,Jadikan teladan jadikan sempadan.

Ada bukit mari turuni,Ada lurah yang sangat mencabar;Hati terguris harus disantuni,Keharmonian hubungan usah dicalar.

Pendidikan membentuk tata kelakuan,Hidup membawa visi dan misi;Jati diri harus terus diperkukuhkan,Pengaruh mudharat sukar menembusi.

Suara sayup di dalam hutan,Bersahut-sahutan dipohon buluh;Pulang meraikan majlis perkahwinan,Silaturrahim diperkukuh persahabatan diperteguh.

Usah menyesal setelah memberi,Pasti ada ganjaran kebaikan;Kejayaan orang harus dirai,Hasad dan iri harus dihindarkan.

Lebih mulia hidup berdikari,Yang diusaha berlandaskan ilmu;Kebahagiaan sendiri harus dicari,Tiada yang tahu apa yang kita perlu.

Mari banyakkan memakan ikan,Pergi beriadah hingga berpeluh;Peraturan baharu harus diperkenalkan,Seandainya berasas landasan yang kukuh.

Bila dah kenal barulah mesra,Setelah mesra terbibit percintaan;Hari Natal diraikan bersama,Perkukuh persahabatan menerusi perayaan.

Buluh perindu tumbuh merimbun,Ditebang sebatang dibuat lemang;Kalimah yang baik bagaikan pohon,Akarnya kukuh pohonnya rendang.

Mengangkat barang di atas bahu,Untuk dihantar ke Tanjung Karang;Gembirakan diri sendiri kita yang tahu,Selama ini hanya melebihkan orang.

Bagai kaduk naik junjung,Peribahasa tak lapuk dek masa;Pemimpin berwibawa sentiasa disanjung,Kepentingan institusi jadi keutamaannya.

Bila bermain janganlah leka,Selepas bermain pergilah mandi;Berpantun, berpuisi dan berseloka,Budayakan ketinggian bangsa berperibadi.

Berhati-hati jangan terluka,Menahan darah gunakan kain;Baik pekerti ramai yang suka,Kesusahan diri turut diprihatin.

Usahlah mudah patah semangat,Ujian yang datang jangan dinafi;Setiap keputusan yang perlu dibuat,Maklumat yang soheh mesti diperolehi.

Burung berterbangan di atas lautan,Sambil mengintai rezeki menanti;Meskipun diri menghadapi kesakitan,Hanyalah secebis ujian dihadapi.

Hidupkan budaya gemar bersukan,Kesihatan yang baik tingkat produktiviti;Kesabaran dan ikhtiar harus diteruskan,Doa yang dikasihi sentiasa mengiringi.

Pergi beriadah berpeluh dahi,Lemak dibakar tingkatkan kesihatan;Kesakitan dialami ujian Ilahi,Menguji iman, takwa dan penyerahan.

Rakan taulan mengajak makan,Ikan udang kerang dan ketam;Para pesara kita raikan,Jasa mereka harus dirakam.

Tidak ramai yang boleh dipercayai,Badannya besar, hatinya kerdil;Penat lelah pekerja harus dihargai,Bayaran setimpal yang lebih adil.

Pergi menyendiri di dalam gua,Kosongkan fikiran daripada petualang;Berdoalah untuk kebaikan semua,Jiwa tenang langkah pun panjang.

Berhati-hati dengan binatang berbisa,Seringkali ada walau tidak kelihatan;Orang berbudi kita berbahasa,Balas kemuliaan dengan kemuliaan.

Usah keliru biar lebih mengerti,Janganlah segan untuk bertanya;Perteguh keperibadian dan berhati-hati,Tidak semua disekeliling berhati mulia.

Burung terbang dipipiskan lada,Kalau dapat dijadikan hidangan;Lupakan yang lalu, hargai yang ada,Lihat ke hadapan dengan penuh perancangan.

Kalau ketawa usahlah berdekah,Nanti hilang wibawa keperibadian;Mari raikan hari yang penuh berkah,Biar terakam dalam sejarah kehidupan.

Apabila keletihan ambillah cuti,Pergilah melancong janganlah lama;Walaupun kita kurang berpuas hati,Hormati keputusan yang dipersetujui bersama.

Marilah belajar ilmu laduni,Hati yang bersih mestilah disedia;Penghalang perubahan harus ditangani,Membantut kemajuan dalam acuan kita.

Waktu pagi masa mengarang,Suasana tenang lapang fikiran;Usah bersangka buruk kepada orang,Berilah peluang memapar kepimpinan.

Kalau jahil usah mentakrif,Nanti orang dalam kekeliruan;Belajarlah daripada yang lebih arif,Perlengkap diri dengan ilmu pengetahuan.

Kalau bersalah mohon dimaafi,Maafkan sahaja tidak perlu ditanya;Apa yang datang tidak diketahui,Lakukan yang dirancang sebaik-baiknya.

Harga barangan akan terus naik,Maka berhemah dalam perbelanjaan;Atas keyakinan sesuatu yang terbaik,Bertawakal dan berserah dengan ketakwaan.

Jiwa resah kerana barang yang hilang,Ada kemungkinan telah dicuri;Pemimpin berwibawa sentiasa dikenang,Penggantinya pula harus dicari.

Dalam hidup lakukan kebaikan,Banyak cabaran perlu hati yang tabah;Hendak berperantauan biar dilepaskan,Mencari pengalaman ilmu pun bertambah.

Sambil menonton mengunyah kacang,Kacang Menglembu sudah terkenal;Dalam kehidupan kita merancang,Dengan berstrategi teruskan dengan cekal.

Pergi melancong ke Inderapuri,Pemandangan indah hati terharu;Pagi yang muncul harus disyukuri,Titik permulaan kehidupan yang baharu.

Harta karun tersimpan di peti,Tidak dibuka oleh yang punya;Keindahan hidup bermula di hati,Didiklah hati dengan sempurna.

Memberi kebaikan janganlah sudah,Daripada hati budayakanlah memberi;Mencari kebenaran bukanlah mudah,Sesuatu berharga memang sukar dicari.

Ikan tenggiri ikan gelama,Juadah tengahari tersedia hidangan;Biarpun tidak sentiasa bersama,Pertemuan singkat sudah membahagiakan.

Berilah kebaikan kepada keluarga,Ada yang susah jangan diketepi;Dengan melawat bertemu warga,Baru difahami masalah yang dihadapi.

Tidaklah jauh pergi Jementah,Bawa bekalan air dan kek;Biarpun diberi kuasa memerintah,Sempurnakan dengan berhemah dan baik.

Kalau keliru marilah bertanya,Jangan biarkan diri kesesatan;Kebebasan perlulah ada batasannya,Nilai budaya janganlah diabaikan.

Usah biar harga barang naik,Nanti kehidupan bertambah berat;Rasulullah junjungan teladan terbaik,Tunjuk jalan bahagia dunia akhirat.

Laksanakan tanggungjawab dengan taat,Biar matlamat capai destinasi;Segala sumber harus dimanfaat,Untuk kejayaan diri dan organisasi.

Api pelita menghasilkan jelaga,Sangat mengganggu sistem pernafasan;Kesihatan diri perlulah dijaga,Segala tanggungjawab sempurna dilaksanakan.

Di pagi hari pergi ke perigi,Menyegar badan bermandi-mandian;Bagai matahari yang terbit pagi,Menyinari kehidupan menyemarak perjuangan.

Ke Tanjung Puteri destinasi dituju,Dengan berkereta sepanjang hari;Sahabat lama ingin diketemu,Mengimbau kenangan menyegar memori.

Dalam perjalanan bekalan dibawa,Bila kelelahan marilah berhenti;Pengorbanan dilaksana dengan jiwa,Untuk ikatan yang lebih bererti.

Pergi mengembara bawalah peta,Agar tidak tersasar nanti;Saat bahagia harus dicipta,Hargai sepenuhnya segala yang dimiliki.

Di pagi hari pergi ke perigi,Menyegar badan bermandi-mandian;Bagai matahari yang terbit pagi,Menyinari kehidupan menyemarak kehidupan.

Arahan yang betul perlu dipatuhi,Elak kemudharatan yang tidak diduga;Hargai anugerah yang ditentukan Ilahi,Semoga kesyukuran subur dijiwa.

Elok dimata SiGunung Daik,Dikatakan orang bercabang tiga;Usah diperkira berbuat baik,disuatu hari nanti dibalas juga.

Baktinya tinggi tidak terlawan,Itulah sanjungan budayawan Pak Ngah;Anugerah selayaknya buat negarawan,Bakti dan jasa dirakam sejarah.

Hati gembira di hari perayaan,Makanan beraneka terhidang semua;Hari gembira buat para graduan,Perjuangan bertahun diraikan bersama.

Layar kapal berkeluk-keluk,Sauh tersangkut di batu karang;Jaga lah diri tingkah yang elok,Sopan dan santun dipandang orang.

Buah yang manis sibuah nangka,Buah cempedak jadi tandingan;Orang berilmu usah diprasangka,Pelita penunjuk jalan ada ditangan.

Tahun baharu semua berazam,Kegagalan lalu ingin diganti;Usaha yang gigih dimulai iltizam,Pasti berjaya hasil yang berkualiti.

Pertahanan negara semua dikerah,Ruang menyusup musuh durjana;Keindahan semalam menjadi sejarah,Terpahat dihati selama-lamanya.

Tidaklah mudah batu ditikam,Hairan melihat orang yang melakukan;Peristiwa bersejarah harus dirakam,Untuk dikenang dimasa depan.

Bunyi meriah mengetuk kuali,Masakan istimewa pelanggan biasa;Segala yang berlaku usah disesali,Pasti ada pengajaran yang berguna.

Hang Jebat pahlawan yang gagah,Tidak gentar semasa dipertempuran;Bertemu sahabat lama adalah anugerah,Hargailah selagi diberi kesempatan.

Kereta kecil bernama kancil,Kereta lama bernama Saga;Jasa sahabat usah di perkecil,Sumbangannya berguna kepada negara.

Keadaan berdebu aktiviti di kuari,Ganggu pernafasan sesak didada;Sesuatu yang berharga sentiasa dicari,Sukar didapati namun tetap ada.

Sebelum melintas lihat kanan dan kiri,Bagi elakkan dari kemalangan;Pemimpin berwibawa sukar dicari,Nawaitu yang betul menjadi landasan.

Bunga mawar bunga melati,Baunya harum resah pun hilang;Pensyarah muda harapan universiti,Meneruskan tradisi keilmuan gemilang.

Banyak sudah pengeluaran beras,Penyelidikan oleh ahli akademik;Kasih sayang harus menjadi teras,Segala perhubungan menjadi dinamik.

Lakukan segalanya untuk negara,Elakkan daripada salah dan silap;Hubungan kekeluargaan teruslah dipelihara,Dengan tunaikan segala tanggungjawab.

Pagi-pagi memakan roti,Roti dimakan bersama rakan;Usah mudah kecilkan hati,Hanya menggugat hubungan kemanusiaan.

Mulakan perjalanan pergi ke Perdu,Singgah berehat di pekan Sigli;Kepada yang dikasihi sentiasa dirindu,Ada waktu kan bertemu lagi.

Sungai Sarawak berliku-liku,Perahu penambang datang dan pergi;Janalah ilmu dengan berguru,Sebarkan ilmu tidak kan rugi.

Dimasak pedas tiram dan lokan,Terasa lidah seperti dipanah;Ikatan suci perlu dilakukan,Untuk mengelak maksiat dan fitnah.

Potensi merbahaya harus dihindari,Risiko dikaji dan harus disisih;Kepura-puraan akhirnya diketahui,Kerana hati yang tidak bersih.

Sesuatu yang indah hati berkenan,Ketenangan hati itulah yang dicari;Setiap hari adalah perjalanan,Tentukan destinasi yang sudah pasti.

Kesedihan kongsikan bersama rakan,Ladeni bersungguh hindari resah;Berat hati untuk meninggalkan,Kerana tahu ada hati sedang gelisah.

Waktu senja berdiri di titi,cahaya mentari semakin kelayuan,Alumni berjasa harapan universiti,Ilmu dijana harus dimanfaatkan.

Hindari tingkah untuk menganiaya,Hanya mencetus rosaknya hati;Ke Banda Aceh destinasi seterusnya,Pemikiran intelektual mari dikongsi.

Marilah mencari udang kara,Di pohon bakau di celah celahan;Biarlah dirahsiakan sesetengah perkara,Untuk kebaikan elak kemudharatan.

Padang memutih dengan biri-biri,Tidak diketahui siapa yang punya;Kemenangan sememangnya kita mencari,Kekalahan juga besar pengajarannya.

Usah berprasangka kepada rakan,Berganding bahu turun dan naik;Perkara yang baik harus disegerakan,Allah tentukan buruk dan baik.

Ramai orang makan di warung,Tempat kegemaran apek dan nyonya;Usahawan muda harus didorong,Walau sekecil mana pun perniagaannya.

Usahlah menjadi seorang pemarah,Hanya melukakan banyaknya hati;Sebenarnya kita berhutang sejarah,Kepada generasi pelopor universiti.

Enak sekali gulai serati,Berat badan perlulah dijaga,Generasi muda perlu didekati,Kongsikan aspirasi hasrat membara.

Pangkalan kapal di hujung tanjung,Tempat bermula titik perantauan;Kepada yang berjasa harus disanjung,Dengan gelaran yang bersesuaian.

Terbang tinggi burung tempua,Setelah lelah singgah sekali;Pilih pemimpin yang berwibawa,Berintegriti tinggi mematuhi janji.

Makan soto dengan begedil,Lebih enak dengan sup kaki;Lakukan tanggungjawab dengan adil,Hindari penganiayaan dan hasad dengki.

Biar pun seri berpuas hati,Perlawanan kedua menanti di Terengganu;Segala permasalahan harus diamati,Tidaklah nanti menjadi keliru.

Lama berpisah mari berkunjung,Bawa hadiah buah berangan;Dengan semangat perjuangan dijunjung,Sokongan moral menjadi dorongan.

Dalam hidup ramaikanlah kawan,Walau keikhlasan sukar diramal;Segala kesenangan adalah ujian,Bersyukurlah dengan pembuktian amal.

Lagu didendang gendang dipalu,Para hadirin tertunailah hasrat;Menilai semula perancangan lalu,Mengukuhkan usaha mencapai matlamat.

Dalam pemikiran utamakan umat,Keutamaan sendiri tidakkan teraniaya;Selamat jalan sahabat terhormat,Semoga hasrat tercapai jayanya.

Yang akan pergi kita merai,Yang datang diterima sentiasa;Segala pengorbanan harus dihargai,Kerana merekalah hidup kita selesa.

Jika berselisih usahlah berkelahi,Nanti ada yang rasa teraniaya;Kasih sayang terbina kerana Ilahi,Hadiah diberi dengan setulusnya.

Sungguh berdebar di dalam dada,Tunggu pengadil meniup wisel;Dengan usaha berlipat ganda,Kejayaan diharap pasti berhasil.

Pisang nangka dibuat lepas,Juadah petang bersama keladi;Dengan bahasa kita mendapat,Pandai mengikat dengan budi.

Hari ini Ahad yang indah,Kicauan burung riang menyanyi;Usah diturut hati yang gundah,Bertemulah sahabat pujuklah hati.

Burung hantu meredah malam,Untuk mendapat siapakah mangsa;Apabila bertemu ucapkan salam,Semoga rahmat melingkungi kita.

Beban dibawa dengan menjunjung,Keringat mengalir nafas dihela;Orang berjasa haruslah disanjung,Itulah adat budaya yang mulia.

Memang tersiksa urat dan saraf,Kerja berterusan tanpa berhenti;Keupayaan diri akan diiktiraf,Tanpa perlu menonjolkan diri.

Usahlah hanya memikir kekayaan,Ketenangan jiwa yang lebih utama;Segala dirancang mengejar kejayaan,Allah jualah yang menentukannya.

Bila berduka usah menyendiri,Carilah teman untuk bercerita;Apa pun kekurangan yang disedari,Syukur dan redha menenangkan jiwa.

Belikan saya sebungkus halwa,Mulut pahit dicarikan manisan;Kebahagiaan tercipta daripada jiwa,Gembirakan rang lain mengangkat kesusahan.

Seri Mersing sungguh jelita,Gadis desa yang jadi pingitan;Iltizam berbakti tersemat didada,Kepada universiti janji disemarakkan.

Tidaklah mudah berbicara setia,Hanya kekuatan dan jati diri;Walimahtulurus majlis yang mulia,Undangannya wajar sekali dipenuhi.

Isu dibicarakan orang Penan,Masa depan mereka usah diketepi;Sebagai orang tua mainkan peranan,Elakkanlah menjadi batu api.

Enak sekali menghirup kuah,Laksa Sarawak menjadi pilihan;Rezeki yang datang melimpah ruah,Golongan memerlukan berilah perhatian.

Gembira sungguh memancing ikan,Di tengah laut nelayan beraksi;Segala kekusutan perlu diselesaikan,Demi kepentingan kelangsungan organisasi.

Pergi berkelah di pedalaman Sungkai,Barang bekalan sama-sama digalas;Segala kekusutan telah dirungkai,Asalkan asas perbincangan adalah ikhlas.

Riang gembira burung belatuk,Alam di hutan segar terasa;Pemimpin rakyat perlu dibentuk,Ditegur dinasihat sepanjang masa.

Perjalanan sukar ke Kalabakan,Namun suasana penuh gembira;Hari Malaysia kita rayakan,Perkukuh kebersamaan hormati yang berbeza.

Daun kunyit halus dihiris,Taburkan di atas ikan gelama;Biar pun hati sering terguris,Tanggungjawab asasi tetap dilaksana.

Bila lapar pergilah makan,Lauk ikan ditambah udang;Orang bersalah harus dibicarakan,Tiada pilih kasih tegakkan undang-undang.

Mencari lokan di pinggir belukar,Harus bergerak dengan perlahan;Universiti penyelidikan gagasan yang besar,Harus didukung penyelidik berketrampilan.

Padi huma harum baunya,Warnanya menguning dipancar mentari;Janganlah malu untuk bertanya,Menjadi maju teruslah mempelajari.

Burung berkicau riang sekali,Awan mendung berarak perlahan;Awal Muharram kini datang lagi,Masa merenung pelbagai cabaran.

Meneroka alam di dalam hutan,Masih kelihatan kehidupan primitif;Isikan hari dengan kegembiraan,Bermula dengan pemikiran positif.

Berita gembira hati teruja,Berita duka ditanggung berat;Selagi hidup terus bekerja,Itulah bekal perjalanan ke akhirat.

Harum baunya buah tarap,Dijual orang di Tamu pagi;Kepada Ilahi tempat mengharap,Usaha bersungguh usah berhenti.

Hari Jumaat mari muliakan,Pergi ke masjid memakai jubah;Setiap hari fikirkan pembaharuan,Cara bekerja perlu turut berubah.

Terasa pedas tergigit cabai,Hingga menikam ke dalam tulang;Peluang terbentang usah diabai,Asal patuhi peraturan undang-undang.

Hilangkan mengantuk memakan kuaci,Memandu kereta pulang ke desa;Mari mulakan dengan niat suci,Hari baru untuk menabur jasa.

Menyakiti hati bukan amalan,Hilangkan perasaan dengki dan iri;Menyantuni pelajar baharu menggembirakan,Berkongsi pengalaman dan aspirasi.

Pohon rendang dipinggir kali,Bunganya rimbun bertangkai-tangkai;Mesyuarat yang panjang usah dikesali,Persoalan yang buntu kini terungkai.

Pemikiran sendiri usah dipasung,Berita yang diterima masih diragui;Dengan harapan yang tinggi menggunung,Kampus didatangi untuk terokai ilmu.

Setelah berusaha menjadi kurus,Perlu dimbangi kesihatan diri;Banyak sekali undangan walimahtulurus,Perlu dihargai dengan menghadiri.

Sungguh nyaman air perigi,Musim kemarau tetap berair;Hari Kemerdekaan perlu dihargai,Perjuangan mengisi tidak kan berakhir.

Sudah lama tidak bersua,Tentulah dihati penuh kerinduan;Kemerdekaan sebenar Kemerdekaan jiwa,Teguhkan semangat hadapi cabaran.

Kandungan protein dalam kekacang,Sihat sejahtera sayangi nyawa;Perancangan pembangunan harus berjangka panjang;Konsep kelestarian jadi landasannya.

Makan malam di bawah bangsal,Bangsal dibina untuk kenamaan;Bersama kelompok pimpinan Orang Asal,Mencetus keinsafan menawar pembelaan.

Banyak khasiat produk ikan,Mencarinya mudah tidaklah sukar;Carilah sahabat yang sentiasa menenangkan,Hindari orang yang mengajak mungkar.

Usah mencipta sebarang kebakaran,Tebal jerebu yang sungguh menyiksa;Terimalah hari baharu dengan kesyukuran,Lakukan kebaikan kerana itu fitrah manusia.

Setiap tugasan perlu ditekuni,Barulah hasilnya boleh dibangga;Masyarakat desa universiti santuni,Kerana kewujudannya untuk mereka.

Pedas juga rasanya cabai,Enak dimakan bersama nasi;Aduan golongan biasa jangan diabai,Anggap itu sayangkan organisasi.

Sungguh enak gulai di kawah,Ditambah pula juadah rendang;Semasa menikmati juadah yang mewah,Kesusahan orang harus dikenang.

Berhenti melihat kiri dan kanan,Jalanraya sibuk setiap masa;Eidul Adha semarak pengorbanan,Menyantuni fakir miskin lebih utama.

Suburkan kemesraan bertegur sapa, Suasana girang kebahagiaan dilestari;Walaupun kita bukan kroni sesiapa,Berusaha menggembleng kudrat sendiri.

Sungguh manis buah pulasan,Musimnya datang terus dinanti,Tinggalkan Sarawak dengan kepuasan,Mi kolok dan laksa sudah dinikmati.

Laksa Sarawak enak sekali,Makanan tradisi di Bumi Kenyalang;Usah dihina pemimpin sendiri,Bina semula negara bukan kepalang.

Membakar sate dengan arang,Baunya harum mencengkam kalbu;Usah dicari kekurangan orang,Yang kurang Itulah perlu dibantu.

Syarahan berkenaan perniagaan sosial,Membasmi kemiskinan matlamat utama;Harus dikenalpasti dimensi kritikal,Mencari penyelesaian usahlah lama.

Banyak sekali kambing biri-biri,Meragut rumput padang kehijauan;Syukur Alhamdulillah nikmat diberi,Berpada-pada dengan lazat makanan.

Kesalahan ternyata kerana suapan,Disoal hakim diam membatu;Kesabaran nilai asas kehidupan,Menjadi landasan menghukum sesuatu.

Sakit terasa ditusuk peniti,Mata yang tua hilang kejelasan;Pengalaman orang harus diteliti,Mana yang baik jadikan teladan.

Berjalan malam di pinggir hutan,Terasa dikejar jembalang dan hantu;Bila telefon mengalami kerosakan,Hubungan komunikasi sangat terganggu.

Pergi melancong memandu kereta,Bawalah teman usah bersendiri;Sahabat adalah cerminan kita,Lambang peribadi dan harga diri.

Perjalanan Jauh Hingga ke Labis,Hendak membeli sepikul cabai;Tugas dalam hidup tidak kan habis,Kerehatan diri jangan diabai.

Biar pun lembut batang keladi,Dipotong-potong dijadikan lauk;Mari diikutkan resmi padi,Semakin berisi semakinlah tunduk.

Air Asam pencecah kerang,Dibakar juga Ikan tenggiri;Dalam sentiasa jaga hati orang,Sesekali penuhi hak diri sendiri.

Janganlah ketawa berdekah-dekah,Takut terhenti nafas berhembus;Hari ini sungguh rasa bertuah,Bertemu Semula teman-teman sekampus.

Asap menjulang hingga ke awan,Penduduk bersama melawan api;Kedudukan dan jawatan bukan kebanggaan,Amanah dipikul berat sekali.

Pergi ke kali mencuci kain,Tempat mandian anak teruna;Usah biarkan kesukaran orang lain,Ini juga ujian buat kita semua.

Surah yang Hujung kini disudahi,Pengajaran diterap menjadi mulia;Perginya Jiran menghadap Ilahi,Nama yang baik kerana amal di dunia.

Tidak lagi kelihatan bulan,Penghujung Syawal kita sedari;Masa terbaik pererat hubungan,Kunjung mengunjung sempena Eidul Fitri.

Hari Raya disambut meriah,Sanak Saudara Datang berkunjung;Meskipun cabaran harus diredah,Nilai Murni perlu dijunjung.

Memang sungguh berlangkah kanan,Enak hidangan pulut dibakar;Orang berilmu harus berperanan,Untuk membina masyarakat yang sedar.

Sungguh Indah Warna pelangi,Lebih kelihatan menjelang Siang;Eidul Fitri masih terus dirai,Menyatakan syukur pertingkat Kasih sayang.

Ahli falsafah Profesor Samian,Pandangannya bernas juga berprihatin;Tunjukkan sedikit rasa kebersamaan,Cukup memotivasi warga yang dipimpin.

Bukanlah mudah memberi kepuasan,Melayan pelanggan petang dan pagi;Kecantikan paras hanyalah hiasan,Keindahan budilah yang kekal abadi.

Makan berselera berlauk gulai, Sayur nangka berserta ikan; Para pesara aset bernilai, Pengalaman lalu wajar dimanfaatkan.

Kalau bercerita tidak kan habis,Kisah menarik, seram dan ngeri;Hari ini memandu menuju Labis,Merai perkahwinan pembantu sendiri.

Masak lemak masak kari,Semuanya perlu dicampur santan;Meskipun kita masih merai EidulFitri,Kebaikan Ramadhan teruslah diamalkan.

Banyak gunanya kain perca,Dijahit elok dibuat kain;Kegembiraan diri boleh dicipta,Dengan menggembirakan orang lain.

Sungguh enak berulam cabai,Walaupun pahit sayur peria;Kesihatan fizikal jangan diabai,Meski bermula sihat mental dan jiwa.

Berhari raya siang dan malam,Mengerat Silaturrahim budaya kita;Buang yang keruh jelaskan yang kelam,Hidup bermasyarakat semua berbahagia.

Rendang ketupat lontong dan lodeh,Hidangan utama di Hari Raya;Kekurangan orang janganlah dilondeh,Kelak terbuka segala keaiban kita.

Kisah lama janganlah dilupai,Ada juga teladan dan pengajaran;Undangan rumah terbuka harus dirai,Silaturrahim pasti dapat diperkukuhkan.

Setelah bekerja pergilah bersukan,Untuk kesihatan jiwa pun tenang;Syukur dan redha asas kebahagiaan,Setelah melepaskan kesukaran orang.

Sungguh berkhasiat daun pegaga,Untuk kesihatan ulam dimakan;Kerahsiaan Mesyuarat harus dijaga,Tidaklah nanti disalahtafsirkan.

Untuk mendapatnya mari membida,Dengan kelebihan luas pengalaman;Usah dihina bahasa ibunda,Daripadanya Jiwa Bangsa dipaparkan.

Ada kehidupan masih primitif,Melihat yang asing menjadi malu;Isu Bahasa sentiasa sensitif,Kendali dengan matang berasas ilmu.

Sungguh enak juadah bersarapan,Nasi dagang berlaukkan tuna;Setiap hari menjanjikan harapan,Kita sendiri yang perlu mewarnainya.

Usahlah ketawa berdekah-dekah,Hilanglah nanti kewibawaan diri;Tidaklah rugi kita bersedekah,Tuhan janjikan bertambahlah rezeki.

Lihatlah keindahan cahaya mentari,Segarkan sukma pagi dan petang;Manfaatkan kemuliaan Eidul Fitri,Menebar cinta dan kasih sayang.

Rayakan Eidul Fitri pasang pelita,Hantar juadah kepada Norhayati;Mulakan hari dengan bercinta,Cinta yang suci lagi diberkati.

Asallah benang darilah kapas,Kain dibentang ditengah hari;Usah dikenang musibah yang lepas,Kalau dikenang merosakkan diri.

Dalam strategi sediakan kerangka,Setiap persaingan tidak kan kalah;Masa depan sukar dijangka,Berusaha, berkeyakinan dan bertawakallah.

Berhidung belang suka mengurat,Hidup sia-sia seperti hampas;Hubungan sejati tanpa bersyarat,Bermula dengan hati yang ikhlas.

Mari berkelah di Tanjung Keling,Pengkalan nelayan pergi dan pulang;Jagalah perasaan orang sekeliling,Kehidupan sejahtera hati pun tenang.

Suara indah alunan Sang Puteri,Memikat hati pendengar budiman;Ziarah menziarahi tradisi EidulFitri,Yang tua yang sakit jadi keutamaan.

Terlalu asyik dengan telefon tangan,Hingga tak sedar tetamu datang;Saat meriah menjelang lebaran,Pertingkat ukhuwah prasangka dibuang.

Daun Sireh disusun rapi,Dalam tepak bertingkat-tingkat;Ramadhan semakin menghilang diri,Jiwa terdidik ketaatan diperkuat.

Banyak gunanya pokok dedalu,Ada kesakitan boleh dirawati;Usah dikenang yang telah berlalu,Masa hadapan Sentiasa menanti.

Sahabat kenalan bernama Ehsan,Sahabat yang lama bernama Mukhlas;Marilah kita raikan semua insan,Mulakanlah dengan hati yang ikhlas.

Adik yang manis siapa yang punya,Ingin memiliki halangan melintang;Setiap yang berlaku ada hikmahnya,Meskipun pahit kebaikan mendatang.

Berlari anak di atas balapan,Semua masalah hingga terleka;Pagi yang hening menyegar harapan,Tuhan mendengar rintihan dan duka.

Menjelang raya pelbagai fesyen busana,Dengan rekaan dan gaya terkini;Setiap Hari ada rahsianya,Peranan kitalah melakar dan mewarnai.

Sebagai menghargai sumbangan buruh,Ditetapkan hari cuti seluruh negara;Lakukan segala yang Tuhan suruh,Tinggalkan Segala yang dilarangNya.

Sungguh jauh pergi berkelana,Pemandangan pelbagai tidak dilupai;Hidup ini kan Lebih bermakna,Kehadiran orang lain kita hargai.

Membakar sate dengan arang,Boleh dirasa lebih enaknya,Kalau Tak dibuka aib orang,Tuhan sembunyikan aib anda

Hendak protein makanlah Ikan,Ikan dibeli di kedai nyonya;Hari baru penuh menjanjikan,Kita sendiri menentukan arahnya.

Jasa pahlawan dilupa jangan,Tanpa pengorbanan negara kan punah;Cerita Kejayaan menjadi dorongan,Cerita kegagalan Penuh dengan hikmah.

Resmi lebah mencari bunga,Enggan dekati segala yang jijik;Hidup berkualiti mesti dibina,Perlu dirancang secara strategik.

Hidup setaman mesti bermuafakat,Tegur menegur amalan menyeluruh;Berbuka Puasa Bersama masyarakat,Silaturrahim dipererat persahabatan diperkukuh.

Sangat bermakna suasana aman,Segala perancangan dapat dijelma;Bukit Frazer Dingin terasa nyaman,Harus dipelihara warisan negara.

Negeri jauh di seberang samudera,Pernah wujud kerajaan Perlak;Ke Bukit Fraser hari ini kembara,Urusan rasmi tidak dielak.

Akhlak mulia patuhi agama,Disukai Masyarakat segenap negeri;Apabila Datang seruan berderma,Rebutlah ini Anugerah Ilahi.

Pandu laju tanpa pertimbangan,Menyebabkan keadaan jadi merbahaya;Bulan Ramadhan banyak dugaan,Orang yang insaf orang berjaya.

Berwarna kuning bunga kenanga,Buat hiasan sanggul sang puteri;Lakukan tanggungjawab dengan sebaiknya,Landasan Kejayaan berteras integriti.

Menarik sungguh bunga nan merah,Mari dipetik buat suntingan;Usah diikut nafsu amarah,Hanya meninggalkan kesal berpanjangan.

Sungguh berkhasiat madu kelulut,Di batang kayu tempat menjana;Ilmu duniawi terus dituntut,Ilmu ukhrawi diperkukuh sentiasa.

Buah mangga buah kuini,Makan bersama sehingga puas;Walaupun berpuasa ibadah dijalani,Tanggungjawab kerja terus digalas.

Wajah mempesona Pada sang puteri,Hingga terdiam tidak terkata;Mencari Bahagia cara Sendiri,Menggembirakan orang kebahagiaan kita.

Pohon meranti di dalam hutan,Bunyi siamang berkali-kali;Betapa tinggi nilai persahabatan,Permata yang hilang ditemui kembali.

Selesai masalah hati pun lega,Bolehlah ke padang Pergi bermain;Mengharap sesuatu tanpa berusaha,Hanyalah seperti angan Mat Jenin.

Meriah perkelahan di Rantau Abang,Terasa penat hampir termuntah;Berilah dorongan kepada yang tumbang,Berilah semangat kepada patah.

Usah duduk hanya berangan,Lembut bayu menyapa pipi;Banyak berdoa peroleh ketenangan,Mohon permasalahan mudah dihadapi.

Melambai-lambai sipohon ru,Di tepi pantai tertambat rakit;Pagi-pagi pulang Ke Johor Bahru,Menziarahi adik yang sedang sakit.

Harungi ujian semangat digagahi,Hasil didapat boleh diramal;Ramadhan mulia anugerah Ilahi,Kuatkan Iman tingkatkan amal.

Kolam yang luas ternakan ikan,Usaha yang gigih menjana laba;Lakukan kebaikan dengan keikhlasan,Ganjaran keuntungan tiba tanpa disangka.

Mari berprihatin dengan kesusahan,Dialami Masyarakat dimana sahaja;Apakah keuntungan dengan permusuhan,Hanya keresahan yang tiada sudahnya.

Anak keriangan dalam pelukan,Kepulangan ayah yang dinanti;Sahabat sejati mendorong kebaikan,Itulah nilai Persahabatan sejati.

Di sebelah timur matahari terbit,Memberi Sinar untuk kehidupan;Hidup kita sentiasa diaudit,Audit kekalkan Universiti penyelidikan.

Pelbagai idea dan juga saranan,Untuk menyelesai persoalan yang ada;Isu perpaduan masih terus dibicarakan,Peranan Universiti untuk menggubal formulanya.

Ada daun dijadikan ubat,Dihias untuk sirih junjung;Rasa gembira meraikan sahabat,Dari Bandung mereka berkunjung.

Sungguh mekar bunga yang kembang,Tersenyum manis tuan yang punya;Udara segar jiwa pun tenang,Nikmat Tuhan tak ternilai harganya.

Bintang malam indah bergemerlapan,Tidaklah malam gelap gelita;Hadirlah hari ini dengan harapan,Semoga yang diimpikan menjadi nyata.

Buah ranum menghiasi pohon,Mari dipilih dengan teliti;UKM berusia 47 tahun,Desakan rakyat menjelma realiti.

Mencuci mata di pasar Karat,Barang antik, kraf dan pakaian;Sakit bermakna memberi isyarat,Tubuh dan minda perlu kerehatan.

Dalam sungai berenanglah ikan,Jangan Leka ada buaya;Hari Guru kita raikan,Mengenang jasa jadikan budaya.

Ikan seluang ikan tenggiri,Enak lagi ikan pelata;Apabila sakit melanda diri,Dekat kepada Tuhan amatlah nyata.

Pergi ke pasar membawa raga,Hendak membeli ikan belanak;Kasih ibu membawa ke syurga,Santuni dan hormatinya tanggungjawab anak.

Segala kelebihan usah dipersia,Terutama salurkan kepada yang berhak;Hari ini harus kembali ke Malaysia,Tanggungjawab besar dilupa tidak.

Sejarah luka tragedi Tun Teja,Berpunca kerosakan di dalam hati;Ceriakan suasana di tempat kerja,Barulah produktiviti dapat dipasti.

Jika melancong marilah berkumpulan,Terutama sesiapa yang kurang berani;Pembangunan rumah anak yatim terus berjalan,Moga Allah mempermudah urusan murni.

Sungguh Indah pemandangan Brastagi,Tidak terasa Jauh perjalanan;Tanah Aceh dikunjungi lagi,Misi Murni perlu disempurnakan.

Nafsu makan sukar ditahan,Asam pedas ikan ketutu;Nikmati segala anugerah Tuhan,Asalkan dalam sempadan yang ditentu.

Pokok dedalu yang sangat pemalu,Walau dipenuhi dengan berduri;Setiap detik yang telah berlalu,Ada hikmah yang boleh dipelajari.

Laut berkilau cahaya mentari,Pagi-Pagi ayam berkokok;Larian Kanser hari ini disertai,Kesedaran masyarakat perlu dipupuk.

Pagi-pagi memggoreng bertih,Diikuti pula menggoreng bawang;Di dalam hati menangis merintih,Batu Putih pula dimiliki orang.

Mencari kedamaian pulang ke desa,Untuk tenangkan rindu di hati;Tegur menegur jadikan budaya,Itulah makna persahabatan sejati.

Burung merbok di Kampung Serendah,Bernyanyi riang sambil menari;Semakin berilmu semakin merendah,Itulah resmi padi yang harus dipelajari.

Dari benang menjadi kain,Kain dipakai gadis bestari;Sampaikan nasihat kepada orang lain,Mesej sebenar untuk diri sendiri.

Musim buah di Cangkat Jering,Langsat, rambutan dan juga pulasan;Menziarahi sahabat yang gering,Mengukuh persahabatan dan keikhlasan.

Nelayan ke laut menangkap Ikan,Tiba musim si ikan langgai;Sungguh terharu saat meninggalkan,Segala kenangan dan sahabat handai.

Indah sungguh dipagi hari,Burung berkicau angin menderu;Hari ini lebih berseri,Terpisah lama kini bertemu.

Pergi belayar jauh ke Lampung,Kapal berhayun dilanda badai;Gembira sungguh pulang ke kampung,Bertemu saudara sahabat handai.

Sentiasa mengingati yang dikasihi,Apabila berpisah begitu lama;Hari yang Padat ditempuhi,Semoga menjadi ibadah yang diterima.

Lakukan kerja janganlah culas,Barulah kita memperoleh pahala;Hormati orang lain dengan ikhlas,Itulah cerminan keperibadian kita.

Mari banyak memakan Ikan,Protein kaya Usah dipantang;Hari ini sungguh mendebarkan,Pertahan belanjawan tahun mendatang.

Mari perkukuh ilmu fardu ain,Supaya kefahaman lebihlah nyata;Usah dipersalah kepada orang lain,Segala yang berlaku ada hikmahnya.

Di hujung pedang tergadai nyawa,Drama dipersembah secara tulen;Manusia terbaik di atas dunia,Sentiasa berusaha memanfaat orang lain.

Mari diganti dengan papan,Supaya kuat menjadi titi;Rancang teliti untuk masa depan,Supaya Kehidupan Tidak dikesali.

Bersarapan pagi dengan manisan,Barulah Berjalan dengan bertenaga;Andainya kebaikan ingin balasan,Bukannya kebaktian tetapi berniaga.

Mari ke Seberang dengan berakit,Digembleng semua para pemuda;Bercuti menziarahi Keluarga yang sakit,Pererat silaturrahim keutamaan kita.

Semangat kuat terus membara,Dari Berjalan Ingin berlari;Sama ada sedih Atau gembira,Pasti ada hikmah yang harus dipelajari.

Habis santan tinggal lah hampas,Banyak gunanya sedang menanti;Jangan dikenang barang yang Lepas,Yang hilang pastinya berganti.

Pucuk mempelam pucuk dedalu,Tidak kan sama pucuk melati;Walaupun semalam sudah berlalu,Pastinya banyak hikmah yang diperolehi.

Ada kebaikan bersifat luaran,Daya tahannya merosot nanti;Bina keyakinan meredah cabaran,Kejayaan menanti sudahlah pasti.

Hendak maju sentiasa lah berfikir, Agar mendapat banyak idea;Menyantuni masyarakat yang terpinggir,Dengan Pendidikan hidup terbela.

Wanita jelita memimpin kuda,Wajahnya manis Dengan senyuman;Hargai lah segala yang kita ada,Pasti Hidup terasa nyaman.

Sungguh gembira bertemu rakan,Cerita lama bergelak ketawa;Majlis meriah pengantin diraikan,Bagaikan pinang dibelah dua.

Kalau tuan pergi ke Pekan,Singgah sebentar di Seri Menanti;Ikatan silaturrahim mari perkukuhkan,Bagaikan rambut disimpul mati.

Daripada benang dibuat kain,Siap pakaian yang tinggal perca;Bahagia sekali gembirakan orang lain,Melepaskan kesempitan yang ditanggungnya.

Dihadiahkan tali leher berwarna merah,Untuk dipakai di majlis rasmi;Amalkan pengajaran daripada hijrah,Hilang keburukan muncul kemuliaan diri.

Jangan diteruskan hati yang gundah,Yang pergi tetap kan pergi;Hidup ini sememangnya Indah,Dengan syarat saling menghormati.

Menyusuri sungai Dengan berperahu,Hendak menuju Ke bandar Muar;Masa hadapan siapa yang tahu,Teruslah berharap, berusaha dan berdoa.

Mengail ikan di Pulau Meranti,Mencandat sotong di Pulau Perhentian;Dalam kesibukan Tak pernah berhenti,Kesihatan harus diberi perhatian.

Kalau mencari sibuah Petai,Dalam Hutan banyak bergantungan;Menyantuni orang Asli di Kg Melai,Potensi mereka perlu dikembangkan.

Heboh cerita di sana sini,Gempar seketika seluruh pekan;Hari Ini bermusafir ke Tasik Chini,Esok PM rasmikan Pusat penyelidikan.

Perempuan Lebih Ramai daripada lelaki,Fenomena IPT di seluruh negara;Jangan dikesali yang Tak dapat dimiliki,Syukuri nikmat yang Tak terkira.

Hutan rimba dipenuhi Kayu kayan,Habitat fauna bersuka ria;Setiap kita memiliki impian,Tanpa usaha tiadalah jayanya.

Dahulu namanya Pantai Cinta Berahi,Kini Bernama Pantai Cahaya Bulan;Seorang Jiran dijemput menghadap Ilahi,Saat kematian memang rahsia Tuhan.

Dari anjung Tinggi dapat dilihat,Pemandangan indah sawah dan bendang;Walaupun Hari Ini terasa tidak sihat,Syukur kerana usia diperpanjang.

Sahabat lama bernama Zainal, Asal usul nya dari Lambor;Di Penang tiada Yang Lebih terkenal,Selain nasi kandar dan pasembur.

Untuk menyeberang hanyalah berenang,Kerana ada orang bakar jambatan;Pagi ini berkelana ke Pulau Pinang,Semoga dipereratkan ikatan persaudaraan.

Sungguh merdu suara biduan,Makan dan minum terus dijaga;Ajaran agama jadikan panduan,Pergaulan berlangsung penuh susila.

Gunung Daik Indah pemandangan,Kayuh perahu sepenuh Tenaga;Perkara yang baik jadi kenangan,Buat teladan untuk semua.

Kuih muih di dalam bakul,Untuk dijual seluruh desa;Para hadirin mendengar Dengan ta'kul,Tan Sri Zeti yang sedang berbicara.

Memahami psikologi kumpulan khalayak,Barulah berkesan ceramah diberi;Nabi berpesan usahlah riak,Siapa menganugerah kesempurnaan diri?

Bagaikan lagu dengan irama,Saling bergantung dengan harmoni;Hari ini berhimpun sahabat yang lama,Silaturrahim yang kukuh semakin dirasai.

Lembu mengejar sibaju merah,Selamatkan diri lintang pukang;Selamat menyambut Tahun Baharu Hijrah,Amalan tahun Ini yang lebih cemerlang.

Setiap ketika asyik terkenang,Peristiwa lalu masih berluka;Tiada putus asa harus dipegang,Kehidupan bahagia di Hari muka.

Biar pun Hari semakin kelam,Anak-anak bermain masih di padang;Hari Ini lebih baik daripada semalam,Itulah azam orang cemerlang.

Pergi memburu kijang dan Rusa,Untuk dipersembah pada raja negeri;Persahabatan abadi sangat terasa,Pendaftar Universiti duduk sama berdiskusi.

Membakar Ikan gunakan Arang,Walaupun lambat setia menunggu;Sentiasa lah doakan kebaikan orang,Kelak kebaikan datang kepadamu.

Pergi Ke pasar membeli Ikan,Timbangan dibuat menggunakan Kati;Semuanya boleh sahaja dilakukan,Asal berkeazaman serta berkreativiti.

Guru yang baik dipanggil sifu,Ajarannya berkesan walaupun garang;Biar pun keburukan orang kita tahu,Jangan sekali2 diberitahu orang.

Tokoh ternama Dato Senu,Orang politik banyak bicara;Hari Ini berada di Trengganu,Bertanya Khabar saudara mara.

Di Pantai Indah Mencari lokan,Walaupun Sukar Hati gembira;Cuti Sabtu Tak dipersia-siakan,Bengkel jabatan mengukuh cara bekerja.

Lemak manis Ikan belanak,Dimasak singgang buat hidangan;Kucup Dan peluk lah anak-anak,Semoga kukuh ikatan kekeluargaan.

Siput sedut dimasak lada,Enak dimakan di tengahari;Harus dimengerti aspirasi pemuda,Namun memerlukan didikan hati.

Duduk termenung di pinggir Kali,Tempat biasa dikunjung datang;Kenangan lalu subur kembali,Bertemu semula sahabat yang hilang.

Seperti anak kecil mendapat kaki,Ke sana ke mari tidak keruan;Hindari sama sekali hasad dan dengki,Umpama api membakar segala kebaikan.

Gembira sungguh ke kampung halaman,Walaupun berubah pembangunan pesat;Hadis Nabi menjadi pedoman,Supaya diperjalanan tidak kan sesat.

Banyak barangan di Pasar Karat,Barangan lama turun temurun;Indahnya hubungan tanpa syarat,Kekal Mesra bertahun-tahun.

Dato Haron Din tokoh tersohor,Kembali ke rahmatullah hari semalam;Gembira Dapat pulang ke Johor,Erat kekeluargaan perteguhkan salam.

Buah mangga Buah kuini,Rasanya manis menambat rasa;Hari ini acara bertemu alumni,Mengikat jiwa agar terus berjasa.

Pelari handalan dari Kenya,Kekuatan fizikal dan juga latihan;Setiap permasalahan ada penyelesaiannya,Usaha Dan tawakal itulah asuhan.

Lakukan kerja janganlah leceh,Supaya tidak meninggalkan beban;Untuk tiga hari berada di Aceh,Program Promosi dan Ibadah korban.

Malam Raya terasa sunyi,Mengenang perginya ibu dan bapa;EidulAdha adalah Untuk menghargai,Pengorbanan Nabi Ibrahim tiada bandingannya.

Sungguh jauh negara Balkan,Pelbagai Bangsa dan juga budaya;Kini Takbir sudah dilaungkan,Tanda EidulAdha sudah bermula.

Ke tempat jauh ingin berkelana,Luas pandangan pertingkat pengalaman;Jawatan dikejar hanyalah bencana,Seandainya kepentingan peribadi terletak di hadapan.

Pergi ke Aceh untuk berkorban,Anak yatim miskin perlu dikelola;Nikmat masa semakin berkurangan,Kesibukan bekerja diaturkan semula.

Enak sungguh air kelapa,Diminum pula Waktu kehausan;Sifat Manusia sering terlupa,Apabila disibukkan pelbagai urusan.

Sungguh bersantun anak Pak Jusoh,Berbeza pula anak Pak Atan;Hati yang ikhlas sentiasa diasuh,Akhlak mulia terlihat pada perbuatan.

Harga barang teruslah naik,Sayur, ayam, daging dan ikan;Media Sosial sangatlah baik,Hanya yang bermanfaat mari sebarkan.

Pengantin lelaki pakai tengkolok,Gaun panjang pengantin perempuan;Hari Ini hadiri Pangkor Dialogue,Peserta berbincang tentang pembangunan.

Membeli Belah di kedai Hassan,Untuk dibuat tepung pelita;Apa dilakukan hendak lah berehsan,Seperti diingin diperlaku kepada kita.

Enak rasanya ikan senohong,Di tambah Lagi juadah lokan;Nabi bersabda janganlah suka berbohong,Pastinya menjerumus kepada keburukan.

Banyak hasil di batu karang,Dimasak sambal tumis enak sekali;Usahlah gemar mengata orang,Seringlah lihat diri sendiri.

Negara jauh namanya Tahiti,Ingin juga pergi cari pengalaman;Hari ini gembira sungguh di hati,Sahabat naik pangkat kerana berkelayakan.

Usia yang ada usah dileka,Kelak rugi menyesal Tak sudah;Hari Ini hari merdeka,Martabat diri usah dipunah.

Riang hati sehingga bergetar,Cerita lucu tidak terkira;Bersama mahasiswa baharu di dalam DECTAR,Di ambang sambutan kemerdekaan negara.

Usah kelelahan menuntut ilmu,Pastinya padat dengan manfaat;Nabi berpesan jagalah lidahmu,Pasti selamat dunia dan akhirat.

Menjana kekayaan mengusahakan gaharu,Bahan Utama produk termasyhur;Meraikan kedatangan mahasiswa baharu,Ke Kampus UKM lembah ilmu yang subur.

Bersarapan pagi di Warung Mak Siti,Makan Pulut dengan sirap berguna;Walaupun Hari ini harus bercuti,Laksana tugas di Kuantan pula.

Bertemu teman terpisah lama,Banyak bercerita kisah yang lalu;Perancangan dibuat manfaat diutama,Kepentingan Ramai mesti didahulu.

Penerbangan petang meluncur laju,Penumpang penuh Padat sekali;Kesekian Kali ke Kota Kinabalu,Penuh kenangan terpahat di hati.

Di dada laut marilah berkolek,Dengan bekal Jala jemala;Manfaat diri Tak kan Datang bergolek,Melainkan berusaha sepenuh jiwa.

Ikan gelama Ikan kembung,Makan tengahari jadikan hidangan;Janganlah jadi manusia yang sombong,Segala yang ada hanyalah pinjaman.

Cerita pahlawan Zaman Berzaman,Kepada watan mereka berbakti;Mulakan Hari dengan keazaman,Tinggalkan jasa terpahat di hati.

Anak kecil dipujuk Pengasuh,Hendak permainan orang lain punya;Generasi muda dididik diasuh,Pasukan beruniform Salah satu pendekatannya.

Bandar diraja namanya Pekan,Pemandangan Indah suasana tenang;Semangat patriotik perlu disuburkan,Walau apapun cabaran mendatang.

Pembangunan pesat berkembang di Pagoh,Banyak universiti dibina disana;Perancangan yang baik usah di tangguh,Susun strategi langkah dilaksana.

Berkelana sampai ke negara Kenya,Lebih menarik pengalaman di Vanuatu;Doakanlah sahabatmu Tanpa pengetahuannya,Lebih makbul doa seperti itu.

Solat Subuh dua rakaat,Tanda mengabdi kepada Ilahi;Insan terpuji paling bermanfaat,Kepada orang lain sentiasa peduli.

Sungguh berbisa sengatan lipan,Kesakitannya mencengkam tidak terperi;Teruskan perjalanan dalam kehidupan,Liku cabaran mematangkan peribadi.

Hujah sia-sia usah dilawan,Pertengkaran tidak perlu dicipta;Pandangan hidup yang benar jadi Panduan,Akhlak yang benar diterjemahkan sentiasa.

Mi rebus terlazat Di Warung Pak Latif,Jadi tumpuan para pelancong;Hidup lah dengan fikiran positif,Jalan yang benar tidak terlencung.

Sahabat lama namanya Kamaruzaman,Penasihat Undang2 kerjayanya kini;Menutup Kursus Siasatan Dalaman,Untuk anggota Keselamatan seluruh universiti.

Hari Jumaat penghulu hari,Dipenuhi dengan amal Ibadah;Kejayaan orang janganlah diiri,Perbaiki diri sedia berubah.

Sudah tiba musim Buah-buahan,Saat gembira yang dinanti-nanti;Kematian adalah satu kenyataan,Sediakan persediaan Tanpa berhenti.

Buah cempedak Buah nangka,Banyak ditanam di Indragiri;Amat menghargai pertemuan tak disangka,Pasti ada hikmah tersendiri.

Tayangan filem Sudah pun Tamat,Terkenang-kenang Masuk ke hati;Kalau hidup Tanpa matlamat,Seperti hidup tetapi mati.

Sahabat lama bernama Khair,Walaupun terpisah masih di ingatan;Setelah menyantuni masyarakat terpinggir,Kini urusan Pejabat perlu diuruskan.

Makan nasi berlauk Ikan,Ikan dimasak goreng bercili;Kampung Chuweh kini ditinggalkan,Dengan azam untuk datang Lagi.

Laluan bot sering melencung,Bot disewa beramai-ramai;Ramai pelancong datang berkunjung,Kampung Chuweh yang tenang dan permai.

Di laut penuh dengan tenggiri,Ikan di Tasik banyaklah tulang;Pertama Kali mengalami Sendiri,Indahnya Tasik Banding yang tenang.

Perjalanan jauh menuju destinasi,Untuk berbakti sesama insan;Ke Hutan Belum lama dirindui,Hanya Hari ini kaki dijejakkan.

Buah mangga penuh berserat,Amal mengambilnya untuk Kesihatan;Kehidupan abadi adalah di akhirat,Kebaikan di dunia menjadi bekalan.

Sungguh damai suasana desa,Burung berkicau udara pun nyaman;Jiwa bahagia amat dirasa,Menggembirakan orang yang sedang kesulitan.

Pantai bersih di Batu Feringgi,Tempat bertemu tenang suasana;Hari yang baru harus dihargai,Penuh hikmah yang amat berguna.

Riang-riang terus menyanyi,Menghibur hati yang sedang rawan;Aidil Fitri terus dirai,Mengeratkan ikatan tali persahabatan.

Bunga mawar bunga kemboja, Tetap dicari bunga yang wangi; Walaupun suasana Raya masih dirasa,Ibu bapa mertua tetap dikunjungi.

Malam-malam duduk termenung,Bintang bersinar indah bergemerlapan;Badan penat Hati pula murung,Masalah remeh diperbesar-besarkan.

Pagi-pagi menelusuri titi, Untuk mencari juadah sarapan;Hari ini raya peringkat universiti,Usaha pereratkan rasa kekeluargaan.

Sungguh berbakat Jamali Sadat,Membuat orang senyum ketawa;Hari ini jadual sangatlah padat,Urusan kerja tiada hentinya.

Pulut dan ubi dibuat tapai, Jamuan Raya dijadikan hidangan; Segala impian boleh dicapai,Andai berusaha dengan perancangan.

Besar sekali nilai pengorbanan,Hingga terkesan di dalam Hati;Walaupun semuanya telah ditakdirkan,Dengan berusaha kejayaan sedang menanti.

Biar jauh pergi berkelana, Mencari ilmu Timur dan Barat;Hidup Ini lebih bermakna,Andai kita memberi manfaat.

Menumbuk cili di dalam lesung,Untuk dibuat sambal belaian;EidulFitri masih lagi berlangsung,Untuk mengeratkan tali persaudaraan.

Tidak sempat hendak bermanja,Masa yang ada penuh terisi;Walaupun Sabtu tetap bekerja,Ehwal hospital perlu ditangani.

Hari Raya masih meriah,Suasana tradisi terus diamal;Menghadapi hidup usahlah gundah,Kecemerlangan masa depan harus diramal.

Bagaikan penukul dengan pemahat,Sekali dipukul sekali terbenam;Pemikiran cerdas Jasmani yang sihat, Kuatkan semangat kentalkan azam.

Setiap minit detik berharga, Masa dibuang tak kan kembali; Makan dan minum perlu dijaga, Kesihatan sempurna tak boleh dijual beli.

Mencari Nordin orang yang berjasa,Kepada UKM 1970 telah ditubuhkan;Orang beraya kita berpuasa,Sihat rohani dan tubuh badan.

Pagi-pagi melangkah ke masjid, Solat Subuh beri ketenangan;Bersihkan hati ubati yang sakit, Bersangka baik peringkatkan hubungan.

Rama-Rama menari dengan riang,Bunga mekar segar mewang;Aura AidilFitri mengisi ruang,Mempererat silaturrahim yang sering dilupai.

Hulurkan sedekah janganlah kikir, Tanda bersyukur kepada Tuhan; Teks ucapan saya sedang difikir, Untuk dipersembahkan Isnin harapan.

Hari raya sungguh meriah,Kuih kegemaran termasuk kuih Koleh;Yang menemani kita sedekah jariah,Ilmu bermanfaat dan anak yang soleh.

Asal tapai gunakan ragi,Barulah menjadi enak dimakan;Banyak cabaran usia begini,Teguhkan Iman hadapi ujian.

Buah tiin buah zaiton,Enak rasanya penuh berkhasiat;Biar menunggu bertahun-tahun,Sabar berusaha meraih manfaat.

Langit redup alam mendung, berlarian anak di tengah padang;golongan miskin harus dilindung, hulur bantuan untuknya berjuang.

Lebuhraya sesak penuh kenderaan, kota dituju untuk berkelana;memandu kereta dengan penuh kesedihan, tempat kenangan sudah pun sirna.

Pekan kecil dipenuhi pekerja, dari pelbagai negara orang;mencari-cari dimana lokasi desa, kini hanyalah tanah yang lapang.

Desa indah sudah berubah, pembangunan dimantera tiadalah tentangan;sanak saudara semua diziarah, yang tua dan uzur harus diutamakan.

Perjalanan pulang amat membahagiakan, namun ada kesedihan di dalam hati;perayaan dirai eratkan perpaduan,ikhlaskan jiwa hidup harmoni.

Raya kedua masih di sini, Ibu bapa mertua harus disayang;Ramadhan tinggalkan kesan di hati,Di EidulFitri silaturrahim terbentang.

Madrasah Ramadhan teguh di hati, jiwa terdidik dengan ketundukan;dampak ibadah semoga abadi, menjadi bekal membentuk keperibadian.

Hari lebaran tanda kesyukuran, ujian terhadap Iman dan taqwa;silaturrahim terjalin penuh keikhlasan, ampun dan maaf cetusan jiwa.

Riadah berjadual sihat tubuh badan, penyakit dihindari fikiran pun tenang;walaupun hari ini penghujung Ramadhan, amalan kebaikan terus berulang.

Sungguh terhibur dengan FM Klasik, Lagu lama dilupa jangan;kebaikan ditinggalkan jangan diusik, Ke alam akhirat itulah bekalan.

Buah epal buah mangga, berbeza tetapi tetap berkhasiat;Ramadhan telah berada di penghujungnya, semoga terbentuk pendidikan yang bermanfaat.

Sukar perjalanan ke Kalabakan, tempatnya jauh tetapi indah;hati yang gundah terus ditenangkan, kepada Allah tempat berpasrah.

Kukuhkan persaudaraan eratkan ikatan, semoga hidup Aman dan damai;bulan Ramadhan subur dengan keberkatan, kebaikan berpanjangan terus tersemai.

Sungguh hebat anugerah Sang Pencipta, tanda bersyukur marilah solat;mulakan hari baru dengan cinta, Sebarkan bakti hidup yang bermanfaat.

Dugaan yang datang bukan kesukaran, kerana terlupa sering terpedaya;marilah serentak membaca AlQuran, kejayaan di dunia dan akhirat jua.

Sungguh berkhasiat sayur petola, dimasak sup lebih berkhasiat;walaupun kini tiba musim bola, Ibadah Ramadan jangan sampai tergeliat.

Bangun pagi menanak nasi, Juadah sahur untuk sekeluarga;Hari ini masyarakat berspekulasi, Rombakan kabinet kesan kepada negara.

Bergurau senda anak lah kera, melompat dari dahan kedahan;Hari ini kembara hingga ke Jitra, menziarah ahli masyarakat dalam kemiskinan.

Mari pergi ke Tasik Bera, Ikan dipancing dapat lah toman;Mengapa anak kecil sanggup didera, Tentu pelakunya tidak lagi siuman.

Semakin hari semakin pelupa, cerdaskan fikiran dengan pembacaan;seringkalilah hubungi ibu bapa, semoga kita anak-anak tak abaikan.

Di padang hijau gembala biri-biri, tenang jiwa memandang kejauhan;di bulan Ramadhan banyakkan memberi, fakir dan miskin tentu amat memerlukan.

Malam hari pasang pelita, pelita dipasang menerangi halaman;AlQuran diturunkan untuk alam semesta, sebagai petunjuk disepanjang zaman.

Angin berhembus diwaktu pagi, terasa segar hati pun lapang;ajaran agama perlu dihayati, martabat umat pasti terjulang.

Waktu Berbuka semuanya ceria, Juadah terhidang lazat sekali;Kita lah yang mencipta bahagia,Bukan sekadar iradat yang dinanti.

Rasa rindu pergi ke Masjidilharam, Mengerjakan haji bila termampu;Program selesai dilarut malam, Golongan miskin dan yatim sungguh terharu.

Aras Air laut menjadi tohor, Apabila surut dipagi hari;Hari ini program Saya di Johor, Golongan miskin dan yatim akan disantuni.

Biar mekar mawar ditaman, Tumbuh juga pohon keladi;Dunia ini hanya lah pinjaman, Akhirat jua yang kekal abadi.

Kenali jauhari kenali Nilam, Ke dalam batin meresap dihati;Bangun lah sujud disepertiga malam, Saat doa dimakbulkan Ilahi.

Burung merbah membuat sarang, Sarang disusun didahan berduri;Jangan kita suka menghina orang, Jatuh lah nanti martabat sendiri.

Awan mendung hari pun kelam, Tidak kelihatan cahaya mentari;Hari ini harus lebih baik dari semalam, Esok pula lebih baik dari hari ini.

Pergi ke sungai memasang pukat, Harap mendapat ikan Belida;Kerja sempurna dengan muafakat, Hasil yang baik pasti berganda.

Gunung jauh kelihatan berbalam,Indah pemandangan diwaktu senja;Teringat sesuatu berbuka semalam, Orang miskin apakah juadahnya.

Tiada sesuatu yang tidak mungkin, Itulah hakikat dalam kehidupan;Ramadhan ramai membantu golongan miskin, Sewajarnya jadi amalan berterusan.

Bagai minyak penuh yang ditatang, Biar terjaga jangan tertumpah;Setiap pagi yang datang, Pasti membawa rahmat yang melimpah.

Ramai pengunjung ruang pun padat, Sehingga sesak untuk pernafasan;Bulan Ramadhan penuhi beribadat, Bukan menjadi pesta makanan.

Sama cantik samalah padan, ramai orang Datang mendekati;Hari ini bermulalah Ramadhan, amalan baik semoga diberkati.

Laut surut air pun tohor, duduk dipondok melayan rindu;Hari ini semalaman saya di Johor, bersama anak dan juga cucu.

Kehidupan sejahtera dengan keamanan, Sayangi negara semat dijiwa;Skuasy bersama Canselor acara tahunan, Pagi ini berlangsung perlawanannya.

Pagi tenang hati pun lapang, awan berarak angin berhembus;Bakti dicurah usah dikenang, biarlah dari hati yang tulus.

Jauh sekali pergi berkelana, Jangan sampai jauh tersesat;Jawatan dan pengaruh jangan disalahguna, Kepada masyarakat mesti bermanfaat.

Membeli sagu di pasar Putatan, Dibuat kuih amalan tradisi;Bersukan untuk jaga Kesihatan, Dimasa tua tidak lah dikesali.

Basuh diterjemahkan menjadi "wash",Berhati-hati pakaian pelbagai "color";Semalam petang berlatih skuasy, Sabtu ini lawan "team" Tuanku Canselor.

Menongkat langit Istilah bidalan, Untuk manusia yang lupa diri;Banyak dugaan dalam perjalanan,Biar berteman dengan yang dipercayai.

Menari-nari sirama-rama, Hinggap riang dibunga mawar;Kesihatan diri tidak selamanya, Jika sakit cari lah penawar.

Usah dibuang kain yang buruk, Bila perlu ada gunanya;Hari ini adalah memori esok,Hiasi ia yang terbaik belaka.

Menumpu perhatian mendapatkan aura, Dari alam sumber yang banyak;Senyum dan ketawa seadanya, Kesihatan berpanjangan berterusan kelak.

Dingin sungguh dipagi hari, Setelah bumi disirami hujan;Jangan ada sebarang iri, Hanya merosak jiwa dan perasaan.

Pagi hari pergi bekerja, Dengan niat untuk berbakti;Lakukan kebaikan dengan teruja, Hasil yang baik lahir dari Hati.

Ingin menyanjung budi kebaikan, Walaupun yang diberi amat sedikit;Tabung Penubuhan UKM pernah diwujudkan,Kini dihargai penderma walaupun seringgit.

Pagi yang tenang jiwa Tak Ribut, Hari terang mentari bersinar;46 tahun perayaan disambut, Semangat sayang universiti terus disegar.

Bila gatal sedap menggaru,Hilang keresahan timbul kelegaan;Sentiasa dinanti hari yang baharu, Perkataan yang baik dalam sapaan.

Amat comel sianak manja, Suci wajah bersih menawan;Suara sahabat yang riang sentiasa, Berkumandang jelas di TV9.

Dimana kan ku cari ganti, Lagu lama yang amat merdu;Nasib yang baik usahlah dinanti, Jikalau seharian duduk mendungu;

Berlari-lari anak sang kancil, Kesana sini mencari makan;Amal kebaikan walaupun kecil, Terus lakukan jangan ditinggalkan

Semangat berbakti terus membara,Untuk masyarakat yang masih ketinggalan;Hari ini sangat bermakna, UKM 46 tahun diraikan

Mari melancong ke desa Permai, Sawah padi luas terbentang;Walaupun meriah ditengah ramai, Guru di pedalaman siapa yang pandang.

Makan nasi dipagi hari, Bekalan tenaga untuk bekerja;Lima kilometer paksa berlari, Kempen kesihatan kehidupan sejahtera.

Anak ayam di atas titi, untuk menyeberang ke sebelah sana;perlawanan bola dimenangi JDT, semangat kesukanan terus dijaga.

Kelip-kelip terbang kemari, Di tepi sungai tempat habitat;Usah dikira apa yang diberi, Itulah bekal sampai akhirat.

Tempat indah bernama Krabi, bawa keluarga bercuti bersama;bersahur adalah sunnah Nabi, walaupun hanya sebiji kurma.

Ruang yang luas duduk pun selesa, Tempat ramai orang berhimpun; Jangan ragu taja berbuka puasa, Pahala sama tak dikurangi sedikit pun.

Burung dara, burung nuri,
Bernyanyi bersama di tepi muara;
Tak kira berapa yg diberi,
Biar keikhlasan hati berbicara.

Tangan memberi dengan ikhlas,
Tangan menerima dengan syukur;
Senyum ku beri dia membalas,
Jalan kedepan aku tersungkur.

Tersandung kaki tersilap langkah,
Lutut berdarah sakit nya di hati;
Sucikan hati dengan bersedekah,
Agar hidup sentiasa di berkati.

Pokok turi tinggi segalah,
Di hujung taman teguh berdiri;
Ikhlas memberi kerana ALLAH,
Subur iman bertambah rezeki.

Majlis meriah ramai kenalan,
Antara disaji pulut berinti;
Sedekah jariah bukan tontonan,
Biarlah menjadi rahsia di hati.

Anak bulan nampak sudah,
Bulan indah bersinar cahayanya;
Di bulan mulia kita bersedekah,
Semoga Allah memberi ganjaran-Nya.

Memancing ikan di petang hari,
Bersama Tok Ki di Tasik Merah;
Penerima doakan pada pemberi,
Semoga rezeki bertambah murah.

Jalan sendirian ditepi hutan,
Sampai dihulu memetik berangan;
Tiap pemberian penuh keberkatan,
Tak perlu pujian dan sanjungan.

Cantik rumah indah dihias,
Dari jauh nampak menyerlah;
Tangan memberi penuh ikhlas,
Dipandang mulia disisi Allah.

Pergi sekolah naik teksi,
Teksi lama pak cik Hamdan;
Rezeki allah dikongsi-kongsi,
Sedekah, derma di bulan Ramadan.

Mati seekor burung terkukur,
Kerana tercedera di kaki;
Yang menerima mesti bersyukur,
Yang memberi ikhlas dari hati.

Sungguh indah alunan irama,
Dialunkan orang dari Mukah;
Manis sungguh senyuman Anisma,
Senyuman juga satu sedekah.

Anak dara duduk di titi,
Mengenang kekasih yang kini jauh;
Memberi menerima seikhlas hati,
Silaturrahim terikat teguh.

Rasa gembira tidak terperi,
Menerima kain buat basahan;
Iklaskan jiwa bila memberi,
Hormat menghormati sesama insan.

Turun sampan naik feri,
Berpeti - peti membawa beras;
Tangan kanan bila memberi,
Didalam hati mesti lah ikhlas.

Kambing berbiri jauh tersisih,
Kaki dihulur sehinga sahur;
Tangan memberi mengucap terima kasih,
Tangan menghulur biarlah luhur.

Galah dihulur kait delima,
Karung digalas bawa ke laman;
Sedekah dihulur syukur terima,
Petanda ikhlas insan budiman.

Dosa pahala di hujung jari,
Berita diterima tanpa disukat;
Amalkan sedekah setiap hari,
Biar sedikit tetapi berkat.

Masak tumis sambal berlada,
Untuk hidangan masa berbuka;
Sentiasa bersyukur dengan yang ada,
Hati tenang tiada prasangka.

Terpecah lampu terkena batu,
Ketika ke kanan laju mendesah;
Orang yang mampu sila bantu,
Ringankan bebanan orang susah.

Halau biri biri ke tepi bukit,
Timun ditanam di tanah liat;
Walau diberi hanya sedikit,
Namun dikenang ke akhir hayat.

Ikan tenggiri ikan gelama,
Dibuat masam enak tak terkira;
Yang memberi dan menerima,
Biar ikhlas tak banyak bersuara.

Hasta ukuran luasnya tebing,
Titi runtuh patah tiangnya;
Harta bagaikan kala jengking,
Pasti terbunuh kerana bisanya.

Cermat serama bila berlari,
Merbah di bukit menghalang pula;
Nikmat bersama kita syukuri,
Usah dungkit hilang pahala.

Pemimpin berkuasa pasti berbangga,
Rakyat diziarah bertemu berjumpa;
Lumrah berpuasa lapar dahaga,
Zakat fitrah jangan terlupa.

Tempua terbang jauh, bertaburan,
Hinggap berteduh penat didahan;
Bukan harta jadi ukuran,
Iman dan taqwa jadi suruhan.

Bumi Mekah disinari bulan,
Sang mentari menyinari Kaabah;
Hidup bersedekah jadikan amalan,
Menginsafi diri pahala ditambah.

Pagi hari pergi ke sawah,
Luas terbentang ciptaan tuhan;
Sedekah itu amal jariah,
Memberinya ikhlas tanpa paksaan.

Pak uda mengait buah kelapa,
Hendak disangai membuat kerisik;
Sedikit menghulur besar pahala,
Ganjaran akhirat tiada berlapik.

Tepi kelas tanam halia,
Buah ceri dalam almari;
Sifat ikhlas amalan mulia,
Kanan memberi sorokkan yang kiri.

Cantik berseri songket lama,
Tenunan ditekat benang sekerat;
Budaya memberi adat menerima,
Kunci masyarakat bertambah erat.

Di dahan sekah hinggap merpati,
Terlihat lelah jauh terbangnya;
Bila sedekah ikhlas di hati,
Ganjaran Allah besar nilainya.

Duduk berangan seorang diri,
Duduk sendiri dalam perahu;
Kalau tangan kanan memberi,
Tangan kiri janganlah tahu.

Selepas guna kuali digantung,
Baru lepas masak penganan;
Perbuatan baik tetap dihitung,
Hanya membuang duri dijalanan.

Nangka seulas dibuat pengat,
Harum bau nya bila dihidang;
Walau setitik ikhlas keringat,
Berbakti jua tetap dikenang.

Manis berseri nangka seulas,
Dimakan sama si burung terkukur;
Puasa semua jangan malas,
Setahun sekali kita bersyukur.

Mendengar irama lagu cinta,
Rasa merana ditanggung badan;
Memberi menerima budaya kita,
Lebih bermakna di bulan Ramadhan.

Cantik kenari sudahlah tentu,
Menambah seri taman lindungan;
Ikhlas memberi juga membantu,
Berdiam diri sembunyi tangan.

Daun palas daun cekur,
Bawa ke daik jalan sepadan;
Beri ikhlas terima bersyukur,
Amalan terbaik bulan Ramadhan.

Pergi kebaruh naik perahu,
Kembang harum bunga melati;
Kanan memberi kiri tak tahu,
Itu sifat mukmin sejati.

Rendang ayam ketupat palas,
Enak dimakan dara pingitan;
Kalau memberi haruslah ikhlas,
Takut nanti jadi umpatan.

Sungguh cantik sirama rama,
Cantik lagi emas suasa;
Ikhlas memberi ikhlas menerima,
Rezeki yang ada sama dirasa.

Bersinar mentari terasa malas,
Penat ditahan duduk di batu;
Kalau memberi biarlah ikhlas,
Kepada Tuhan memohon restu.

Di tepi jalan pisang setandan,
Disisir lima simpan di peti;
Ganda amalan bulan Ramadan,
Bersedekah derma seikhlas hati.

Menjahit atap daun rumbia,
Terpancar cahaya di celah dinding:
Jangan mengharap reda manusia,
Mencari keredaaNYA itu yang penting.

Batuan karang laluan lebah,
Terbang melata iring rerama;
Tiada kurang malah bertambah,
Rezeki kita kongsi bersama.

Sejadah dibentang siap beralas,
Terus mengaji jangan malas;
Sudah memberi dengan ikhlas,
Biar Allah saja yang membalas.

Gulai pajri si kuih bangkit,
Ayam serama si burung tekukur;
Yang memberi jangan mengungkit,
Yang menerima ucapkan syukur.

Kail ikan guna joran,
Mata pancing tersangkut sampah;
Bertukar juadah sesama jiran,
Waktu berbuka rezeki melimpah.

Hiasan kelas bunga dahlia,
Ukiran batu dilukis cermat;
Sedekah ikhlas amalan mulia,
Saling membantu sesama umat.

Hinggap nuri dipohon pulasan,
Cantik terserlah kicau berbalas;
Usah memberi harap balasan,
Cukup Allah menilai ikhlas.

Cantik berseri dadanan dihias,
Indah bercahaya bak bidadari;
Andai memberi biarlah ikhlas,
Syukur hadir nun disanubari.

Tangan kanan yang memberi,
Tangan kiri disorokkan;
Ikhlas sembunyi di dalam diri,
Reda illahi nan dihajatkan.

Niat memberi biarlah rahsia,
Budi bahasa ikhlas dalam hati;
Bertuah hidup di malaysia,
Negara aman rakyat murah hati.

Dimakan olih siburung tekukur,
Tekukur dijerat olih Pak Dolah;
Banyakkan sedekah jgn takbur,
Semoga amalan diberkati Allah.

Pulau Pandan jauh ke tengah,
Gunung Tahan megah di persada;
Hadirnya Ramadhan penuh barakah,
Setiap amalan pahala berganda.

Terbang rerama di dedaun lebat,
Di celahan duri tersangkut melekat;
Syukur menerima rezeki didapat,
Rezeki pemberi bertambah berkat.

Buah kurma dari Mekah,
Hendak disimpan dalam peti;
Bulan Ramadhan banyakkan bersedekah,
Amalan mulia lagi diberkati.

Atur sambungan merentas jeti,
Sebelum malam papan diukur;
Hulur sumbangan seikhlas hati,
Senyum bersulam ucapan syukur.

Dimakan sama burung tekukur,
Berkongsi rakan burung kenari;
Tangan terima mengucap syukur,
Allah gandakan rezeki pemberi.

Bulan ramadhan bulan mulia,
Bulan berkat beribu pahala;
Bersedekah amalan mulia,
Moga beroleh berlipat pahala.

Kias berkias bersama-sama,
Gelak ketawa mengilai-ngilai;
Ikhlas memberi ikhlas juga diterima,
Selebihnya Allah juga yang menilai.

Tertusuk duri kala meniti,
Bawa serama tuju pesara;
Kalau memberi setulus hati,
Yang menerima pasti gembira.

Manis bersari nangka seulas,
Buang empulur dimakan lembu;
Bila memberi biarlah ikhlas,
Kanan menghulur kiri tak tahu.

Harum melati dihinggap kenari,
Pohonnya tinggi di hujung desa;
Ikhlaskan hati tatkala memberi,
Cukup bersaksi Yang Maha Esa.

Cantik berjalur warna kelabu,
Kebaya nyonya indah terserlah;
Sedekah dihulur sekadar termampu,
Walau hanya sebesar zarah.

Nangka seulas dibuat pengat,
Kesedapan terasa lahir Alhamdulillah;
Sedekah ikhlas selalu diingat,
Semoga sentiasa diberkati Allah.

Lemah dan lembut tekukur menari,
Takut tersungkur geraknya perlahan;
Penghargaan disebut pada pemberi,
Menzahirkan syukur kepada Tuhan.

Seri Rama mitos handalan,
Dipuja namanya Raja ternama;
Memberi menerima aturan kehidupan,
Khazanah dunia kita kongsi bersama.

Manis bersari nangka seulas,
Dimakan sama burung tekukur;
Wajah berseri tanda ikhlas,
Langkah diayun tidaklah tersungkur.

Manis masam sibuah markisa,
Colek dengan kicap pekat;
Orang memberi kita merasa,
Jiran sepakat membawa berkat.

Longan dan ceri bawa ke Daik,
Gaul delima kelapa kukur,
Tangan memberi tentulah baik,
Kiri terima ucaplah syukur.

Pohon berangan si pokok leban,
Daunnya layu jarang berbuah;
Hulurkan tangan ringankan beban,
Saling membantu pererat ukhuwah.

Tepung pelita tampak merekah,
Enak terperi menambat hati;
Ikhlas mulia amalan sedekah,
Dilimpah rezeki moga dirahmati.

Manis bersari nangka seulas,
Dimakan sama si burung tekukur;
Tangan memberi dengan ikhlas,
Tangan menerima dengan syukur.

Buah limau di dalam dulang,
Dulang berisi cendawan butang;
Harimau mati tinggalkan belang,
Orang mati selalu tinggalkan hutang.

Minyak sawit dalam peti,
Tampi padi di tepi bukit;
Banyak duit tak bawa mati,
Tapi rasa mati jika tak berduit.

Tingkap kayu papan bersegi,
Sampan sakat di Pulau Angsa;
Indah tampan kerana budi,
Tinggi bangsa kerana bahasa.

Teritip tiram tergantung,
Limau manis banyak bijinya;
Pilih-pilih muda sekampung,
Hitam manis baik budinya.

Merah itu saga yang lorek itu kendi,
Kata bermadah indah bahasanya;
Mulianya hati sanjungan budi,
Tetap dikenang selama-lamanya.

Pagi pagi meraut lidi,
Duduk bersimpuh di atas upih;
Ramai orang menanam budi,
Wang dan harta juga yg di pilih.

Bekas pecah merendam padi,
Daun diramas merendang kerang;
Puas sudah menanam budi,
Namun emas juga dipandang orang.

Bagaimana nak tanam selasih,
Tanamlah mari di rumpun keladi;
Bagaimana hati nak kasih,
Kasih bercampur denganlah budi.

Tentulah ringgit dipandang orang,
Duit sedikit lagikan dikenang;
Hutang budi hilang melayang,
Bahasa indah orang tak pandang.

Buku tersusun di atas meja,
Nampak kemas ringan tangan;
Kekayaan hanya sementara saja,
Budi bahasa jadi sanjungan.

Biar sutera cantik dipandang,
Kasa jua tetap dicari;
Budi bahasa tetap dipandang,
Ringgit juga tetap dicari.

Burung serindit terbang melayang,
Hinggap sebentar di ranting mati;
Bukan ringgit di pandang orang,
Amalan dan pahala di bawa mati.

Bunga Mentari kembang cantik,
Jadi hiasan di halaman rumah;
Berakhlak tinggi berbudi baik,
Lebih murni jika peramah.

Serindit hinggap di pohon mati,
Setelah penat jauhnya terbang;
Baik budi tinggi pekerti,
Sepanjang masa di kenang orang.

Anak dara pulang ke desa,
Bawa sebakul bunga hiasan;
Indah budi indahnya bahasa,
Bersopan santun budaya warisan.

Sekawan serindit dari seberang,
Hinggap dibendang memakan padi;
Bukan ringgit dipandang orang,
Tapi memandang bahasa dan budi.

Terbang serindit tuju seberang,
Singgah di padang di rumpun keladi;
Bukannya ringgit dipandang orang,
Tapi memandang bahasa dan budi.

Burung serindit terbang melayang,
Terhenti hinggap diranting mati;
Pamirkan senyum manis dipandang,
Kerana ini menyejukkan hati.

Burung serindit terbang berkawan,
Hinggap sebentar didahan mati;
Akhlak baik ramai kawan,
Begitu mudah menabur budi.

Burung serindit terbang melayang,
Terhenti hinggap di ranting mati;
Punya wang ringgit ramai yang sayang,
Miskin kayap tiada yang perhati.

Jangan dijolok sarang tempua,
Jatuh nanti bertabur sekeliling;
Walaupun tidak kepada semua,
Terkadang ringgit jua dijeling.

Menghalau beruk bermain di pantai,
Ombak kuat beralun di lautan;
Kalau buruk kain dipakai,
Deme buat layan tak layan.

Mendaki bukit membawa barang,
Barang dibawa dari Beranang;
Bukan ringgit dipandang orang,
Hati yang mulia lagi dikenang.

Burung serindit diranting mati,
Terbang melayang niat tak henti;
Mengenang duit tujuan di hati,
Risau menginjak maruah diri.

Merah bebenor epal masak,
Ayor kuning di dalam gelas;
Malas belajor kenape pulak,
Bior rajin jangan pemalas.

Orang kota datang bertamu,
Ke rumah desa Kampung Sialang;
Belajarlah kita menuntut ilmu,
Demi masa hadapan gemilang.

Mengikat janji sewaktu bertemu,
Pertalian erat kukuh selamanya;
Manakan rugi menuntut ilmu,
Pengetahuan luas serlah cerdiknya.

Sorong papan tarik papan,
Buah petai dalam perahu;
Suruh makan laju jer kau makan,
Dah makan belajar, yg tak tahu jadi tahu.

Ikan sepat dari serkat,
Makan seorang sambil berangan;
Ilmu di dapat dikongsi berkat,
Di sayang org pahala berpanjangan.

Mangga ditut dipangkal dahan,
Berbuah lagi tidakkan jemu;
Ilmu dituntut satu kefardhuan,
Jahilkan pergi hikmah bertemu.

Tuturnya santun buatku terleka,
Terasa berat menganggu fikiran;
Belajar berpantun suka-suka,
Ikutlah syarat patuhi peraturan.

Bersampan perahu kerumah nyonya,
Sayang cindai tepi perigi;
Kalau tak tahu kita bertanya,
Sudah pandai berlajarlah lagi.

Beli cuka jauh ke Banjar,
Terus ke Genting tempat saudara;
Terima suka ditunjuk ajar,
Jangan melenting meninggi suara.

Budak berkejar ke arah perahu,
Berebut anggur hijau merah;
Baru belajar dah berlagak tahu,
Bila ditegur melenting marah.

Pokok temu tumbuh sejajar,
Ditanah liat desa sempadan;
Jangan jemu untuk belajar,
Selagi hayat dikandung badan.

Pukul bedok di subuh hari,
Mentari bersinar tinggi se jengkal;
Mencari ilmu setiap hari,
Agar menjadi insan berakal.

Sepasang pekaka terbang berkejar,
Ke arah barat macam berkelahi;
Suka-suka mahu belajar,
Peraturan syarat mesti dipatuhi.

Tanam sejajar setinggi bahu,
Mawar cantik berbau wangi;
Tidak belajar mana tahu,
Insan cerdik orang sayangi.

Pergi kehutan menjerat rusa,
Jerat memakan diri sendiri;
Hormati guru setiap masa,
Supaya berkat ilmu dipelajari.

Pokok selasih ditepi pagar,
Sayang tiada siapa yang punya;
Semua perkara harus belajar,
Supaya tahu buruk baiknya.

Menjemur jamu didalam bijana,
Letak dianjung jatuh tergolek;
Tuntutlah ilmu walau dimana,
Dunia dijunjung akhirat dikelek.

Seri Langkat nama diberi,
Tempat bertemu sang pemburu;
Asahkan bakat tonjolkan diri,
Hendak berilmu carilah guru.

Lilau perahu celah seburu,
Tebing sejajar curam pinggiran;
Kalau tak tahu carilah guru,
Rajin belajar tajam fikiran.

Ayam katik terkejar-kejar,
Lari sejajar tuju perahu;
Mari adik mari belajar,
Tidak belajar mana tahu.

Burung pekaka tenggek di pagar,
Anak pepatung terbang ke tasik;
Suka suka kita belajar,
Belajar pantun di sajian klasik.

Rasa berdebar mengolah sukun,
Dini meluru menyimpan kendi;
Kala belajar mestilah tekun,
Santuni guru sopan berbudi.

Pulau sejajar telah ditemu,
Langgas senada sepakat dikir;
Kalau belajar usahlah jemu,
Mencergas minda ligat berfikir.

Padi semaian diguni lusuh,
Dijemur takut dimakan bena;
Dari buaian sudah diasuh,
Tuntutlah ilmu walau kenegara China.

Penat mengejar sakit lutut,
Berebut cempedak manis isinya;
Pergi belajar memang dituntut,
Pandai tidak bukan soalnya.

Anak ikan suka berlumba,
Selalu dibuat waktu pagi;
Dalam belajar kita mencuba,
Andai gagal usahalah lagi.

Kudup kuini sebelah titi,
Mekar sekata alih ke desa;
Suka dan duka silih berganti,
Mengajar kita lebih dewasa.

Bermain sojar tiasa lesi,
Tersimbah tauhu susu dirasa;
Rajin belajar masa terisi,
Menambah tahu isu semasa.

Gadis banjar dayung perahu,
Berbaju batik mahu ke mana;
Sudah belajar semua tahu,
Hendak kritik biar membina.

Buah pinang bawa belayar,
Buat dagang di pulau seberang;
Susah senang kenalah belajar,
Dah besar tak susahkan orang.

Ambil tebu ditepi rumah,
Cabut ubi bersama akar;
Sedikit ilmu jika berhikmah,
Garam selaut jadi tawar.

Tumbuh sejajar pohon keranji,
Di sebelahnya rapat pohon pulasan;
Suka belajar amalan terpuji,
Janganlah cepat merasa bosan.

Ingin belajar bahasa banjar,
Tata cara mesti sopan;
Wajib ada minat belajar,
Tidak rugi dimasa hadapan.

Buah cempedak di luor pagor,
Ambil guni tolong balutkan;
Rajin tekun mahu belajor,
Malas belajor kita ketinggalan.

Makan laksa diluar pagar,
Makan mee dalam bilik;
Kalau kita suka belajar,
Benda susah tak pelik.

Nyior bantut di hujung sana,
Tidaklah gayat dipetik tandan;
Ilmu dituntut walau di mana,
Selagi hayat dikandung badan.

Membeli minyak tak perlu berkejar,
Dijual merata di serata kedai;
Semakin banyak kita belajar,
Tahulah kita yang kita tak pandai.

Pilihan Jamu produk Banjar,
Ramuan kaya mutu dan rasa;
Beroleh ilmu perlu belajar,
Baru berjaya nusa dan bangsa.

Waktu pagi mengambil temu,
Cuaca redup hala ke barat;
Tidak rugi menuntut ilmu,
Untuk bekalan dunia akhirat.

Cuka-cuka beli dibandar,
Makanan sihat lagi berkat;
Ilmu didapat harus disibar,
Hidup berkat dunia akhirat.

Nangka-nangka usah runtun,
Bimbang keluang datang kejar;
Suka-suka karang pantun,
Ada ruang untuk siar.

Tumbuh sejajar pohon gaharu,
Hinggap merpati di dahan langsat;
Kita belajar perlu berguru,
Tidak nanti akan tersesat.

Jangan jemu Untuk bertanya,
Ilmu dipunya manfaatkan berguna;
Menuntut ilmu wajib hukumnya,
Sekalipun jauhnya ke negeri cina.

Budak lasak nyalakan api,
Bersama rakan halau serangga;
Belajar masak tengok resepi,
Enak dimakan seisi keluarga.

Tanam kemboja rapat rapat,
Agar tempat menjadi redup;
Banyak belajar ilmu pun dapat,
Ilmu jadi bekalan hidup.

Berkicau burung didahan rendang,
Cerah cuaca disinari mentari;
Ilmu dicari maruah disandang,
Bekalan hidup kemudian hari.

Teliti-teliti membeli durian,
Takut terkena buah yang muda;
Hati-hati terima pujian,
Riak tak ke mana biarlah berpada.

Berlari lari si anak kaldai,
Jatuh seekor dalam perigi;
Jangan buat berlagak pandai,
Cari tok guru belajarlah lagi.

Tidak bertemu sedih terharu,
Terganggu emosi dimasa sukar;
Tuntutlah ilmu bersama guru,
Tiada aplikasi dapat ditukar.

Sopan bersantun gadis Melaka,
Manis orangnya pandai bermadah;
Belajar berpantun suka-suka,
Pastikan bahasanya sentiasa indah.

Rai tetamu makan bersama,
Riang di sisi lupa segala;
Menuntut limu tuntutan agama,
Boleh dikongsi berladang pahala.

Cuka-cuka beli di bandar,
Simpan makan dalam perahu;
Suka-suka mahu belajar,
Tidak belajar mana tahu.

Memikat burung membawa jebak,
Hibur hati jiwa yang lara;
Bersama kita perangi wabak,
Covid berkubur negara sejahtera.

Lebarnya kain trepan,
Bila ditarik jangan sampai rabak;
Mari bantu barisan hadapan,
Berusaha kita hapuskan wabak.

Pergi menjala naik sampan,
Muatan penuh perahu perlahan;
Hormati pertugas di barisan hadapan,
Bekerjasama ikut segala arahan.

Kekal kita patuhi arahan dan amaran,
Supaya bahaya tidak merebak;
Hargailah mereka yang sentiasa berkorban,
Bersama kita hapuskan wabak.

Suaranya lemah meluah sesuatu,
Kenangan syawal mercun sepapan;
Berkurung di rumah kita membantu,
Wabak dikawal di barisan hadapan.

Bawa mencebak tanah ditambak,
Susun bata beralaskan papan;
Semoga wabak berhenti merebak,
Doakan sihat barisan hadapan.

Sulaman serban berbelang jingga,
Tekap pertama sebelah kanan;
Bersama korban jiwa dan raga,
Terpisah lama bukan bebanan.

Masak pulasan bawa kepekan,
Duku berbuah dibatu pahat;
Akur arahan Demi kebaikan,
Duduk dirumah kekal sihat.

Ke arah tambak menjeling menolih,
Anak tenok berlari ke paya;
Selagi wabak belum pulih,
Tidak seronok berpuasa beraya.

Pauh dilayang pohonnya tumbang,
Pokok berangan berhampiran reban;
Keluarga disayang wabak dikekang,
Hulurkan tangan ringankan beban.

Kisah lama ada sejarah,
Duduk beramai di dalam khemah;
Jangan merayap tak tentu arah,
Elak penyakit dari terkena orang rumah.

Kain rabak baju jarang,
Sangkut di dahan junjung petola;
Semoga wabak covid beransur kurang,
Dengan keizinan dari Allah Taala.

Sepiring nangka menu sarapan,
Nyonya menyua semangkuk aiskrim;
Simpati mereka di baris hadapan,
Hanya doa mampu dikirim.

Kemerah-merahan pokok di pamah,
Andai dipacak di depan sabak;
Patuh arahan duduk di rumah,
Landai kemuncak jangkitan wabak.

Perling di huma satu di batu,
Jatuh menepi separas tambak;
Saling bersama bantu membantu,
Patuh PKP benteras wabak.

Sungguh sayu rasanya hati,
Dikenang-kenang menjadi sebak;
Bersama kita bersatu hati,
Bantu membantu hapuskan wabak.

Di hujung dahan hinggap si burung,
Sambar temeras di dalam lopak;
Ikut arahan perintah berkurung,
Bantu benteras sebaran wabak.

Cantik bergaya jejaka dara,
Di balik pintu berdiri gagah;
Wabak bahaya menyerang negara,
Kita bersatu menghalang mencegah.

Panglima daik memegang tombak,
Kepada raja hendak disembah;
Mengatur langkah mencegah wabak,
Barisan hadapan yang berhati tabah.

Mekar sejambak bunga semalu,
Ungu seluruh nampaknya megah;
Jangkitan wabak pasti berlalu,
Amal yang disuruh jauhi yang ditegah.

Indahnya purnama bulan yang satu,
Menyinari ombak berkilau bercahaya;
Kita bersama bantu-membantu,
Memerangi wabak yang sungguh bahaya.

Mawar indah mawar berduri,
Petik setangkai harum semerbak;
Jangan kita pentingkan diri,
Bantu lah mereka membasmi wabak.

Bunga mawar wangi semerbak,
Cantik sekali penyeri pagi;
Andai wabak terus merebak,
Kehidupan indah tiada lagi.

Bunga harum kembang sekuntum,
Sayang kembang tidak lama;
Perangi wabak bersatu kaum,
Paling utama perlu bekerjasama.

Pergi berlapan memburu keluang,
Singgah di jalan menahan jebak;
Barisan hadapan cekal berjuang,
Demi putuskan rantaian wabak.

Pegang tombak acah kera,
Jalan kedepan bawa paha;
Jangkitan wabak pintas segera,
Barusan hadapan kuatkan usaha.

Sarat sampan membawa mengkuang,
Teratak Normah jadi singgahan;
Barisan hadapan teguh berjuang,
Kita di rumah patuhi arahan.

Setangan rakan diberi suri,
Sambil sapukan cangkir berubat;
Jangan pentingkan diri sendiri,
Ambil tindakan fikir akibat.

Berhari kini jadi siulan,
Namun mereka terus mara;
Barisan hadapan penuh kecekalan,
Menggadai diri demi Negara.

Sepak raga melambung ke perigi,
Riuh rendah tawa gelak;
Jasa mereka disanjung tinggi,
Moga Allah balas disyurga kelak.

Sawah merata di tanah jawa,
Tepian perigi rimbun celagi;
Seia sekata sehati sejiwa,
Jayakan strategi wabak kan pergi.

Bisa merebak dipatuk ular,
Tedong tersorok di balik papan;
Tangani wabak terus menular,
Kurang beban barisan hadapan.

Pergi kesawah digigit lintah,
Jari pula tertusuk duri;
Marilah kita ikot perintah,
Arahan kerajaan jangan ingkari.

Secermat antah menyatu corak,
Pulut di makan tanpa dipinta;
Hormat perintah kawal bergerak,
Demi kebaikan rakyat jelata.

Bantu membantu jangan lah malas,
Baru digelar rakyat berhemah;
Barisan hadapan menjalankan tugas,
Tugas kita bantu duduk dirumah.

Habis rebah serumpun lada,
Ditimpa dahan tepian rumah;
Jangan menambah jangkitan yang ada,
Ikut arahan duduk di rumah.

Di balik batu siburung tukang,
Hinggap di papan merenung tambak;
Kita membantu dari belakang,
Barisan hadapan memerangi wabak.

Sidai baju jngan selerak,
Biar teratur dan rapi;
Jom leraikan segala wabak,
Setiap arahan bersama hadapi.

Senduduk menjalar di atas ban,
Peria subur di tanah pamah;
Barisan hadapan sanggup berkorban,
Berkorban kita duduk di rumah.

Memang cantik bunga tajaan,
Tersusun rapi ikut sajambak;
Duduk rumak bantu kerajaan,
Semoga terputus rantaian wabak.

Semboyan angkatan berbaris tegak,
Tiupan berkumandang semangat berdetak;
Barisan hadapan menangkis wabak,
Barisan belakang doa ditebak.

Kebaya cantik dijahit jelujur,
Sepasang kurung disulam kreatif;
Kumpul statistik graf diunjur,
Ratanya lengkung tanda positif.

Bergalah sampan hala muara
Berat muatan buluh berbilah;
Barisan hadapan wira negara,
Beri kekuatan dilindungi Allah.

Berminggu minggu di dalam rumah,
Agar covid tidak berjangkit;
Masa di luangkan penuh berhemah,
Demi memutuskan jangkitan penyakit.

Bersopan berbudi adat dijunjung,
Membawa berkat walau sedikit;
Barisan hadapan budi mu disanjung,
Berusaha menyelamat kan nyawa pesakit.

Dari papan dibuat reban,
Reban untuk anak angsa;
Baris hadapan setia berkorban,
Demi kesejahteraan nusa bangsa.

Dengar radio dipagi hari,
Seronok sungguh terhibur hati;
Cuci tangan bersihkan diri,
Takkan penyakit berani mendekati.

Jatuh sedahan berangan liar,
Lari rerama terbang mendadak;
Patuh arahan jangan keluar,
Beri kerjasama hapuskan wabak.

Buah melaka tepung pelita,
Juadah hidangan berbuka puasa;
Berkat Ramadhan didepan mata,
Banyakkan Ibadah jauhkan dosa.

Gatal badan hama melata,
Gatalnya sudah menjadi bisa;
Berkat Ramadan di depan mata,
Banyakkan ibadah jauhkan dosa.

Likat santan roti parata,
Kuah pencicah daging rusa;
Berkat ramadan di depan mata,
Banyakkan ibadah jauhkan dosa.

Contoh tauladan biar sekata,
Hidup padat sesama desa;
Berkat ramadhan didepan mata,
Banyakkan ibadat jauhkan dosa.

Terbang undan di tanah rata,
Terbang rendah di hujung desa;
Berkat ramadan di depan mata,
Banyakkan ibadah jauhkan dosa.

Kelapa pandan dibuat nata,
Sebagai juadah berbuka puasa;
Berkat Ramadan di depan mata,
Banyakkan ibadah jauhkan dosa.

Sama sepadan anak kota,
Hidup beradat bawaan desa;
Berkat ramadhan didepan mata,
Banyakkan ibadat jauhkan dosa.

Burung undan terbang merata,
Terbang rendah ke hujung desa;
Berkat Ramadan di depan mata,
Banyakkan ibadah jauhkan dosa.

Salak setandan duri merata,
Sisir ditadah sibiji merasa;
Berkat Ramdan di depan mata,
Banyakkan ibadah jauhkan dosa.

Seikat pandan bawa ke kota,
Jalan diredah tidak selesa;
Berkat Ramadan di depan mata,
Banyakkan ibadah jauhkan dosa.

Sengat sembilang terkena mata,
Alah bisa tegal biasa;
Berkat ramadan di depan mata,
Banyakkan ibadah jauhkan dosa.

Rambut didandan diikat rata,
Nampak indah cantik dirasa;
Berkat Ramadan di depan mata,
Banyakkan ibadah jauhkan dosa.

Terbang sang undan menuju lata,
Tegar meredah tenaga bersisa;
Berkat ramadan di depan mata,
Banyakkan ibadah jauhkan dosa.

Sepat haruan ikan pelata,
Garam di tambah sesedap rasa;
Berkat ramadan di depan mata,
Banyakkan ibadah jauhkan dosa.

Rapat ke badan disandang senjata,
Kelihatan gagah berbadan sasa;
Berkat Ramadan di depan mata,
Banyakkan ibadah jauhkan dosa.

Cermat adunan tersusun kata,
Cantiknya madah indah bahasa;
Berkat ramadan di depan mata,
Banyakkan ibadah jauhkan dosa.

Elok sepadan orang berkata,
Jangan diendah fitnah berbisa;
Berkat Ramadan di depan mata,
Banyak ibadah jauhkan dosa.

Ke pekan sari niaga satin,
Beli siakap dipesan simpan;
Jadikan diri warga prihatin,
Contohi sikap barisan hadapan.

Perintah sampai agar pandai,
Duduk dalam kembali damai;
Melatah andai ingkar bagai,
Tunduk salam penghuni balai.

Berombak lebut ombak di pantai,
Pasir teralih di sapa ombak;
Jasa dan budi tak ternilai,
Bergadai nyawa melawan wabak.

Bukan ganas tidak waras,
Tetapi tegas menjadi tugas;
Bukan malas hendak keras,
Tetapi bernas kemudi jelas.

Susu di perah masih segar,
Daun di tangkai susu di curahkan;
Duduk di rumah jangan keluar,
Covid berantai mesti di putuskan.

Buah nangka letak di papan,
Letak sama buh cempedak;
Beri sokongan barisan hadapan,
Katakan ya jangan tidak.

Manisan bunga wangi semerbak,
Menjadi rezeki buat sang lebah;
Barisan hadapan perangi wabak,
Kita dibelakang teruskan bertabah.

Jaga diri jaga keluarga,
Demi negara yang tercinta;
Pengorbanan mereka tiada terhingga,
Janganlah kita timbulkan sengketa.

Semua meminta ramai mengharap,
Timbul rindu terasa sebak;
Marilah kita melangkah sederap,
Saling membantu menghapus wabak.

Cindai bercorak bunga sejambak,
Indah direka si gadis sopan;
Landaikan kemuncak jangkitan wabak,
Bantulah mereka di barisan hadapan.

Kepuncak bukit ke tanah rata,
Tiba di sana sejuk terasa;
Berkat Ramadhan di depan mata,
Banyakan ibadah jauhkan dosa.

Cantik sungguh batu permata,
Tidak sepadan dengan suasa;
Berkat Ramadhan di depan mata,
Banyak kan ibadah jauhkan dosa.

Pokok keladan tepian lata,
Dahan rendah di paut rusa;
Berkat Ramadhan di depan mata,
Banyakan ibadah jauhkan dosa.

Pokok pandan di tanah rata,
Daun terdedah di laman desa;
Berkat ramadan di depan mata,
Banyakkan ibadah jauhkan dosa.

Cantik berdandan dara jelita,
Ke pekan Serendah hari Selasa,
Berkat Ramadan di depan mata,
Banyakkan ibadah jauhkan dosa.

Cantik sungguh berkacamata,
Makan angin pergi ke desa;
Berkat ramadan di depan mata,
Banyakkan ibadah jauhkan dosa.

Luka di badan darah merata,
Helang dipanah Laksamana perkasa;
Berkat Ramadan di depan mata,
Banyakkan ibadah jauhkan dosa.

Letak bertindan susunan bata,
Deretan rendah dilanggar angsa;
Berkat ramadan di depan mata,
Banyakkan ibadah jauhkan dosa.

Ditengah malam pasang pelita,
Sejuknya badan tidak terasa;
Berkat Ramadhan di depan mata,
Banyakkan ibadah jauhkan dosa.

Melayah undan ke tanah rata,
Terbangnya rendah ke hujung desa;
Berkat ramadan di depan mata,
Banyakkan ibadah jauhkan dosa.

Masak nasi campur planta,
Berlauk rendang sedapnya rasa;
Berkat ramadhan di depan mata,
Banyakkan ibadah jauhkan dosa.

Pokok pandan tumbuh merata,
Bawa kepekan hari Selasa;
Berkat Ramadhan di depan mata,
Banyakkan ibadat jauhkan dosa.

Sakitnya badan menanggung derita,
Inilah padah jiwa terseksa;
Berkat Ramadhan di depan mata,
Banyakkan ibadah jauhkan dosa.

Pergi ke pekan singgah dikota,
Beli juadah buat berbuka;
Berkat ramadan di depan mata,
Banyakkan ibadah jauhkan dosa.

Ikat pandan masuk kereta,
Bawa ke Kedah hari Selasa;
Berkat Ramadan didepan mata,
Banyakkan ibadah jauhkan dosa.

Bersatu jiwa kerana cinta,
Silaturrahim sesama umat jua diperkasa;
Zakat fitrah menyucikan harta,
Disyariatkan juga ibadah puasa,
Berkat ramadan di depan mata,
Banyakkan ibadah jauhkan dosa.

Pulau Pandan tanahnya rata,
Tempat riadah penduduk desa;
Berkat Ramadhan di depan mata,
Banyakkan ibadah jauhkan dosa.

Ramadan dinanti telah tiba,
Bulan rahmat lagi mulia;
Berkat Ramadan di depan mata,
Banyakkan ibadah jauhkan dosa.

Tidak sepadan tidak sekata,
Alah bisa tegal biasa;
Berkat ramadan di depan mata,
Banyakkan ibadah jauhkan dosa.

Berhati hati gelombang kedua,
Mesti patuh setiap masa;
Berkat ramadan di depan mata,
Banyak ibadat jauhkan dosa.

Pulau Undan di luar kota,
Negeri Kedah gagah perkasa;
Berkat Ramadan di depan mata,
Banyakkan ibadah jauhkan dosa.

Di bulan Ramadhan jatuh cinta,
Sujud syukur kepada yang Esa;
Berkat Ramadhan di depan mata,
Banyakkan ibadah jauhkan dosa.

Menyiat pandan hati berkata,
Terima padah sama merasa;
Berkat Ramadan di depan mata,
Banyakkan ibadah jauhkan dosa.

Potong pandan di tanah rata,
Hendak jual dipasar Selasa;
Berkat ramadhan di depan mata,
Banyakkan ibadah jauhkan dosa.

Berbagai kuih tidak terkata,
Bulan Ramadhan umat berpuasa;
Berkat Ramadhan di depan mata,
Banyakkan ibadah dijauhi dosa.

Sepasang undan mandi di lata,
Hutan diredah menuju desa;
Berkat Ramadan di depan mata,
Banyakkan ibadah jauhkan dosa.

Seiikat pandan masukan rata,
Masakan mudah bukan biasa;
Berkat Ramadan di depan mata,
Banyakkan ibadah jauhkan dosa.

Pisang setandan bawa ke kota,
Bawa sesudah tinggal bersisa;
Berkat Ramadan di depan mata,
Banyakkan ibadah jauhkan dosa.

Pulau Sepadan menyulam cinta,
Kata bermadah menjerut rasa;
Berkat ramadan di depan mata,
Banyakkan ibadah jauhkan dosa.

Anggun berdandan gadis jelita,
Berkurung kedah tampak selesa;
Berkat ramadan di depan mata,
Banyakkan ibadah jauhkan dosa.

Daun pisang dibuat sata,
Dijadikan juadah berbuka puasa;
Berkat ramadhan di depan mata,
Banyakkan ibadah jauhkan dosa.

Pulau Pandan tempat bercinta,
Kenangan indah masih terasa;
Berkat ramadan di depan mata,
Banyakkan ibadah jauhkan dosa.

Patah dahan jatuh merata,
Hutan diredah penat terasa;
Berkat Ramadan di depan mata,
Banyakkan ibadah jauhkan dosa.

Burung undan terbang merata,
Di Pulau Indah hinggap selesa;
Berkat Ramadan di depan mata,
Banyakkan ibadah jauhkan dosa.

Teluk Medan lubuk pelata,
Kuala Kedah lubuk kelisa;
Berkat ramadhan di depan mata,
Banyakkan ibadah jauhkan dosa.

Pekat pandan diaduk serta,
Santan diperah lemaknya rasa;
Berkat ramadan di depan mata,
Banyakkan ibadah jauhkan dosa.

Daun pandan kuih pelita,
Bau harum enaknya rasa;
Berkat ramadan didepan mata,
Banyakkan ibadah jauhkan dosa.

Pencakar langit menghias kota,
Orang di kota sibuk sentiasa;
Berkat ramadan di depan mata,
Banyakkan ibadah jauhkan dosa.

Mencari bidan jalan merata,
Di rumah jiran jumpa selesa;
Berkat ramadan di depan mata,
Banyakkan ibadah jauhkan dosa.

Burung-burung terbang merata,
Terbang bersama sang angsa;
Berkat ramadan di depan mata,
Banyak ibadah jauhkn dosa.

Masa PKP bersama keluarga tercinta,
Peluang untuk berbuat jasa;
Berkat Ramadan di depan mata,
Banyakkan ibadah jauhkan dosa.

Lemah lembut tutur kata,
Itu lah anak gadis Pak Musa;
Berkat Ramadan di depan mata,
Banyakkan ibadah jauhkan dosa.

Berduyung duyung orang ke kota,
Membeli belah mengikut citarasa;
Berkat Ramadhan di depan
mata,
Banyakkan ibadah jauhkan dosa.

Pegaga menjalar merata-rata,
Kena semalu pedih terasa;
Berkat ramadhan di depan mata,
Banyakkan ibadah jauhkan dosa.

Tanam pandan di tanah rata,
Diambil Mak Bedah buat perasa;
Berkat Ramadan di depan mata,
Banyakkan ibadah jauhkan dosa.

Tersekat jalan dahan melata,
Terjerat sangkut tanduk di rusa;
Berkat ramadan di depan mata,
Banyakkan ibadah jauhkan dosa.

Ayuh semua rakyat jelata,
Ikut arahan pihak berkuasa;
Berkat ramadan di depan mata,
Banyakkan ibadah jauhkan dosa.

Pokok pandan tumbuh merata,
Pergi ke sawah di hari Selasa;
Berkat Ramadhan di depan mata,
Banyakkan ibadah jauhkan dosa.

Lekat di papan pelbagai carta,
Banyaknya madah dan juga prosa;
Berkat ramadan di depan mata,
Banyakkan ibadah jauhkan dosa.

Walau bertugas di bulan puasa,
Ibadah lain tidak dilupa;
Berkat ramadan di depan mata,
Banyakkan ibadah jauhkan dosa.

Seikat pandan bawa ke kota,
Sagu rumbia memikat rasa;
berkat ramadan di depan mata,
banyakkan ibadah jauhkan dosa.

Sunyi senyap kampung dan kota,
Duduk di rumah rasa selesa;
Berkat ramadan di depan mata,
Banyakkan ibadah jauhkan dosa.

Walaupun covid tak nampak mata,
Bersihkan diri patuh arahan sentiasa;
Berkat ramadan di depan mata,
Banyakkan ibadah jauhkan dosa.

Cantas tandan biar rata,
Susun padat bawa kedesa;
Berkat ramadhan didepan mata,
Banyakkan ibadat jauhkan dosa.

Banting tulang kumpul harta,
Harta dikongsi berkat sentiasa;
Berkat ramadhan di depan mata,
Banyakkan ibadah jauhkan dosa.

Kalau Tuan pergi ke kota,
Belikan saya seekor angsa;
Berkat Ramadhan di depan mata,
Banyakkan ibadah jauhkan dosa.

Daun pandan tumbuh melata,
Tumbuh rendah subur sentiasa;
Berkat Ramadan di depan mata,
Banyakkan ibadah jauhkan dosa.

Cermat cermat bila berkata,
Tersilap kata diri binasa;
Berkat ramadan di depan mata,
Banyakkan ibadah jauhkan dosa.

Pisang bertandan bawa ke kota,
Sudah memunggah berjamu laksa;
Berkat ramadan di depan mata,
Banyakkan ibadah jauhkan dosa.

Daun pandan tumbuh merata,
Dipetik sudah bawa ke desa;
Berkat ramadan di depan mata,
Banyakkan ibadah jauhkan dosa.

Kerbau membajak sawah di hulu,
Budak gagaukan bermacam ikan;
Orang yang bijak menyesal dahulu,
Dapat elakkan kerugian keburukan.

Resah di bangsal kawan menanti,
Hujan basahi dada bajunya;
Usah menyesal berawan hati,
Takdir Ilahi ada hikmahnya.

Jalan krikil mesti ditajak,
Tajak dibangsal simpan sehari;
Masak berfikir tindakan bijak,
Tidak kesal kemudian hari.

Benang berasal dari kapas,
Diborong biduan di majlis nikah;
Usah menyesal kejadian lepas,
Jadikan panduan terus melangkah.

Jerat tempua ke dalam sangkar,
Sayu mata pandang ke baran;
Hindar semua perkara mungkar,
Berhijrah kita ke arah kebenaran.

Pergi ke hutan memburu landak,
Sejenis binatang badan berduri;
Berfikir dahulu sebelum bertindak,
Jangan menyesal di kemudian hari.

Gigi sebaris putih melepak,
Menjauhi hanyir ikan patin;
Dikaji habis sebelum bertindak,
Tindakan zahir serta yang batin.

Sudah resmi orang yang bijak,
Orang lama dikenang disanjung;
Di mana bumi kita berpijak,
Di situ langit patut kita junjung.

Pergi kekota naik perahu,
Sayang pedati ditengah kota;
Usah berkata kalau tak tahu,
Takut nanti membawa dusta.

Badan letih terasa lesu,
Baik berehat semoga segar;
Jangan diikut tuntutan nafsu,
Setiap perbuatan dahuluilah sabar.

Indah jambangan di tepi pagar,
Diintai di tingkap terlindung bangsal;
Dibuat larangan berani dilanggar,
Dah kena tangkap baru menyesal.

Bertemankan rakan mencari makan,
Burung bersiulan merentas desa;
Fikirkan kebaikan renungkan keburukan,
Elakkan penyesalan yang mungkin dirasa.

Cahaya sekata teriknya sinar,
Di hujung bangsal terbias indah;
Menitip berita biarlah benar,
Bimbang sesal tiada sudah.

Terang menebaih semak di bendang,
Bendang padi tempat bermain;
Barang yang lepaih jangan dikenang,
Sudah menjadi hak orang lain.

Sinar cahaya ternampak indah,
Hati melara tidak keruan;
Rasa percaya hilang sudah,
Bila bicara sekadar gurauan.

Jalan berbatu ke Inderagiri,
Hendak mendaki gunungnya daik;
Hujan batu di negeri sendiri,
Patut disyukuri dengan terbaik.

Bunga mawar indah berkembang,
Musim hujan berbunga lebat;
Andai tindakan mengarah sumbang,
Jangan berlengah untuk bertaubat.

Burung merbah terbang rendah,
Hinggap pula diranting mati;
Fikiran janganlah berubah rubah,
Teguhkan pendirian dalam hati.

Kopi secakir sekeping roti,
buat sarapan untuk adinda;
akal memikir pelita hati,
suluh kebaikan jalan direda.

Tangkap beruk di tepi sawah,
Makan durian sampai terlena;
Sudah terantuk baru tengadah,
Sesal kemudian tidak berguna.

Bermandi manda di hulu,
Airnye keroh dikocak bebudak;
Buat sesuatu fikir dahulu,
Jika betul barulah bertindak.

Kala merenda nanar menyerang,
Berpeluh sakan rata menggetus;
Gemala minda menyinar terang,
Menyuluh akan kata diputus.

Jarangkan lada buangkan kekwa,
Takir setentang mengguna tajak;
Lapangkan dada tenangkan jiwa,
Berfikir matang sempurna bijak.

Lekir di hulu nanti dicari,
Keliru busu redah jalannya;
Berfikir dulu amati diri,
Terburu nafsu padah akhirnya.

Mempelam muda tiada luak,
Semasa mudik bekalan roti;
Harus waspada hindari riak,
Tutur yang baik terkesan hati.

Datang peria berbaju lembab,
Berdayung kolek ke Inderagiri;
Perkerti mulia hidup beradab,
Tambah molek merendah diri.

Hening subuh di pagi jumaat,
Kumpul bersama kluarga sendiri;
Hujan rahmat membawa berkat,
Ramadhan barakah kita syukuri.

Kain di beli dari jawa,
Ambil sehelai terus dilipat;
Senyum diukir iklaskan jiwa,
Menghormati insan pahala pun dapat.

Dari Segamat pergi ke Johor,
Memang sengaja terud ke Tumpat;
Solat Jumaat diganti zohor,
Sama saja pahala didapat.

Pokok semalu di pokok mengkudu,
Tumbuhnya satu di batu merkah;
Senyum selalu semanis madu,
Senyuman itu satu sedekah.

Hutan di hulu nampak si gajah,
Sayang di hilir terlihat kelinci;
Senyum selalu pengindah wajah,
Keikhlasan lahir dari hati suci.

Dari Lipis ke batu kikir,
Singgah sebentar ke pekan Pontian;
Manis manis senyum terukir,
Kenangan jumaat Ramadhan 2020 jadi ingatan.

Bawa di raga si buah sawa,
Kutip merata kebun di gunung;
Senyum ketawa pengubat jiwa,
Cerialah kita jangan bermenung.

Jumaat pagi penuh indah,
Ramadhan ke 8 kita jalani;
Senyuman di beri satu sedekah,
Buat semua teman di pagi ini.

Pakma sekuntum dipijak gajah,
lunyai merekah terlihat jelas;
semanis senyum seindah wajah,
senyumlah sedekah paling ikhlas.

Indah di taman di pagi hari,
Mekar melati berbagai jenis;
Madah senyuman ikhlas diberi,
Menguntum di hati terasa manis.

Aneka jenis ulam-ulaman,
Ketupat manis sebagai penganan;
Tambahkan manis dalam senyuman,
Kurangkan manis dalam makanan.

Dari lipis ke batu kikir,
Rumah cik Anum di terusan;
Bulan puasa banyak kan zikir,
Berbuat baik jangan lah bosan.

Jalani Ramadhan turuti syariat,
Tiap amalan Allahkan lihat;
Berkat sedekah hari Jumaat,
Melimpah rezeki badan pun sihat.

Terbang rendah burung merpati,
Lalu hinggap di atas beranda;
Senyum diberi seikhlas hati,
Petua sihat awet muda.

Daun pandan daun palas,
Kacang merah di buat inti;
Senyum sedekah tak minta di balas,
Amalkan lah seikhlas hati.

Bulan terang menyinari taman,
Ternampak ungka meloncat melompat;
Ceriakan orang dengan senyuman,
Ramai yang suka pahala pun dapat.

Lurus lurus pokok kelapa,
Gugur buah nya dilaman nyonya;
Hitam sikit tidak mengapa,
Asal saja manis senyumannya.

Delima di laman sudah merekah,
Dibawa ke kedai dibeli kawan;
Kerana seyuman dara sedekah,
Hatiku tergadai jasadku tertawan.

Penat sangat menanam halia,
Terasa segar mengutip petola;
Hari jumaat hari mulia,
Bersama kita menambah pahala.

Limau merekah dikupas dimakan,
Bersama ciku sedap rasanya;
Sedekah senyuman dia berikan,
Hati jiwaku tergadai akhirnya.

Daun pandan hujung merekah,
Simpul cermat usah di sayat;
Jumaat Ramadhan afdal sedekah,
Syukuri nikmat sepanjang hayat.

Kenjah beria lada di para,
Berdentum takir tega dilangkah;
Wajah ceria tanda gembira,
Senyum terukir juga sedekah.

Hari ini hari jumaat,
Jangan kita kerumah hamdan;
Buat pahala jadi manfaat,
Supaya berkat dibulan Ramadhan.

Sekumpul syelum beri manfaat,
tengalan sudah jenuh melukah;
tersimpul senyum hari Jumaat,
amalan mudah penuh barakah.

Menuai rindu di hari pekerja,
Sayugia kelapan kita berpuasa;
Barisan hadapan tak duduk sahaja,
Kerah keringat membantu manusia.

Kepasar pagi membeli halia,
Beli bersama perencah laksa;
Sedekah dihulur dibulan mulia,
Pahala dikumpul berakah sentiasa.

Usah mengintai di balik tabir,
Hati berbunga di ulit kasih;
Senyuman manis terukir dibibir,
Tanda ikhlas hati nan bersih.

Sulaman baldu indah terserlah,
Tersergam indah di mahligai seri;
Senyuman itu satu ibadah,
Pahala di tambah wajah berseri.

Ikan berenang menuju kuala,
Laju berlalu bermacam jenis;
Sungguh senang mendapat pahala,
Ukirkan selalu senyuman yang manis.

Ke Tasik Belum pergi menjala,
Hujan turun seperti ramalan;
Layang senyum diganjar pahala,
Sedekah mudah jadikan amalan.

Kucing menggigit lidi penyapu,
Terjatuh hidangan bertaburan sudu;
Bersedekah ringgit mungkin tak mampu,
Gantikan dengan senyuman bermadu.

Bulan ramadan pahala diraih,
Doa diangkat penghapus dosa;
Rakyat muafakat negara dikasih,
Senyuman terukir setia berjasa.

Pergi ke taman membeli gambir,
Ketawa berdekah sambil meludah;
Ukir senyuman manis di bibir,
Amal sedekah yang amat mudah.

Jeling kenari di lorong itu,
kuih segala ditelan undan;
saling memberi bertolong bantu,
raih pahala bulan Ramadan.

Dihidang manggis waktu berbuka,
Bersama dadih dan agar-agar;
Senyuman manis penawar duka,
Jiwa yang sedih kembali segar.

Lebat berbunga si buah pala,
Berbunga juga rambutan pulasan;
Berbuat baik mendapat pahala,
Pasti lakukan dengan keikhlasan.

Kucing menggigit ketika dilangkah,
Di atas tangga di rumah lama;
Janganlah ringgit sahaja disedekah,
Doa dan tenaga hulurkan sama.

Telur merekah jelas diganti,
di pekan sari hari Selasa;
hulur sedekah seikhlas hati,
nikmat memberi indah terasa.

Tiupan angin lautan tioman,
Seguni pisang bawa belayar;
Senyuman manis terselah iman,
Awet muda tak perlu bayar.

Sedang kita ramadhan kelapan,
Menyambut jua hari pekerja;
Megah dijulang barisan hadapan,
Yang bercuti dihargai juga.

Hari minggu pergi ke pekan,
Beli pakaian di pasar karat;
Selamat bertugas di bulan Ramadhan,
Sambil bekerja teruskan beribadat.

Cantik orangnya tersenyum merekah,
Ketika melawat ke Pulau Pandan;
Besar pahalanya kalau bersedekah,
Di hari Jumaat di bulan Ramadhan.

Kalau tuan membeli halia,
Beli juga daun kari;
Bulan Ramadhan bulan mulia,
Hari jumaat penghulu segala hari.

Minum secangkir jusnya rambutan,
sunyi-syunyian rindu pun bercantum;
senyum diukir tak kelihatan,
puji-pujian buatku senyum.

Gadis sunti berkebaya baldu,
Waktu gerimis memetik mawar;
Bila hati berombak rindu,
Senyuman manis jadi penawar.

Batu Kikir pekan indah,
Siang pari pisau tumpul;
Senyum terukir sedekah mudah,
Jumaat hari pahala dikumpul.

Sungguh harmonis hidup setaman,
teman berteman tidak menyisih;
kurangkan manis dalam minuman,
manis senyuman pengikat kasih.

Daun pandan dari Rokan,
Buah kurma dari Mekah;
Banyakkan amalan dibulan Ramadhan,
Senyuman juga satu sedekah.

Hang Lekir bicara beralas,
Hadapan puteri terasa kelu;
Senyum diukir sepenuh ikhlas,
Kanan memberi kiri tak tahu.

Tanam tebu ditepi bibir,
Di muara sungai memasang lukah;
Senyum manis lembut terukir,
Ikhlaskan senyuman dalam sedekah.

Penuh ikan didalam lukah,
Sungguh berat raga pulasan;
Ikhlaskan hati dalam bersedekah,
Tidak mengharap sebarang balasan.

Buah gugur baik dipungut,
Nanti dimakan burung terkukur;
Hidup jangan banyak merungut,
Banyak bersedekah tanda bersyukur.

Ada wanita di balik tabir,
Gelak berdekah nampak kepala;
Senyum kita manis di bibir,
Rupanya sedekah diberi pahala.

Kain serupa berwarna merah,
Dipakai menantu naik kereta;
Usah dilupa zakat fitrah,
Ummah bersatu membersih harta.

Dari Lipis ke Batu Kikir,
Makan cendol dalam gelas;
Manis senyuman terukir dibibir,
Senyum diberi penuh ikhlas.

Musim haji pergi ke Mekah,
Pergi ke sana bersama jiran;
Hari Jumaat banyakkan sedekah,
Doa dan salam tanpa bayaran.

Tanaman manggis rapat ke jeti,
Tumbuhnya rendah dari kelapa;
Senyuman manis menambat hati,
Hilanglah sudah duka nestapa.

Halaman rumah nampak berseri,
Walau pun penat tidak rugi;
Senyuman manis ikhlas di beri,
Solat dhuha membawa rezeki.

Kalau berjalan ke Batu Kikir,
Damai rasanya diwaktu petang;
Walau sedikit senyum diukir,
Rami yang terpandang terasa senang.

Terlajak tepung kuih merekah,
Tersilap adunan pening kepala;
Amalan terbaik kita bersedekah,
Ganjaran Allah besar pahala.

Sirih bergambir coklat dikulum,
Buah manggis masak merekah;
Lebarkan bibir lemparkan senyum,
Senyuman manis umpama merekah.

Dahan yang rekah menimpa halia,
Ranting merata di tanah merekah;
Jumaat barakah hari mulia,
Senyumlah kita sebagai sedekah.

Dari Lipis ke Batu Kikir,
Sungai diredah memasang lukah;
Dibulan Ramadhan banyakkan berzikir,
Semoga kehidupan dipenuhi barakah.

Di atas sejadah tangan disilang,
Takbir diangkat kiblat diarah;
Jumaat indah tiada terbilang,
Ibadah ditingkat Allah permurah.

Daun pandan di racik-racik,
Teruna dara riang gembira;
Senyuman manis di lihat menarik,
Sedekah ikhlas dengan sempurna.

Anak muda mencari ikan,
Ikan ditangkap menggunakan lukah;
Bukanlah harta dijadikan ukuran,
Senyuman yang ikhlas sedekah termudah.

Merah darah kaki terluka,
Kerana tersepak kayu yang patah;
Allah anugerah rezeki berganda,
Ikhlas berinfaq beroleh barakah.

Sudah merekah ketupat palas,
Kerana salah membuat sukatan;
Mari bersedekah tak mengharap balas,
Serahkan Allah membuat penilaian.

Ke Batu Kikir membawa lukah,
Jalan selesa tiada tersekat;
Senyum diukir satu sedekah,
Pahala puasa jumaat berkat.

Susah hidup miskin fakir,
Kerja tiada penat lelah;
Sedekah dihulur senyum diukir,
Semoga amalan diberkati Allah.

Terbang burung dipokok sena,
Hinggap seekor diranting rekah;
Senyuman diukir penuh makna,
Jumaat ramadhan paling barokah.

Jumaat 1 mei hari pekerja,
Jatuh pula pada ramadhan mulia;
Ikhlas dalam membuat kerja,
Pekerja ikhlas dipandang mulia.

Dari Lipis ke Batu Kikir,
Sungai diredah memasang lukah;
Manis manis senyuman diukir,
Sedekah mudah Jumaat barakah.

Terbang merata hingga ke huma,
Pulang ke hutan setelah malam;
Alam semesta dijaga bersama,
Pelengkap tuntutan Bahasa Alam.

Kata nan manis usah tergoda,
Berhati hati diusia mekar;
Hidup usah mendabik dada,
Tak tercelar ular menyusur akar.

Tidak terkata wajahnya bengis,
Memang ternyata di depan mata;
Bukit merata penyu menangis,
Angkara kita alam derita.

Rusa betina berbelang kaki,
Mati terkena jerat sembat;
Orang yang muda kita sanjungi,
Orang yang tua kita hormat.

Cerita silam Andalusia,
Allah menguji tidak perhati;
Semesta alam penuh rahsia,
Mesti dikaji dengan teliti.

Kueh pelita didalam talam,
Hasil cipta dari cik puan;
Indah nya nyata di dalam alam,
Kuat kan semangat serta iman.

Kambing gurun berkacamata,
Kambing kurap tidur tak lena;
Wujudnya alam bukti yang nyata,
Adanya Allah yang Maha Pencipta.

Terbang sekawan burung kedidi,
Hinggap pula dipokok senduduk;
Ikutlah resmi padi,
Makin berisi makin menunduk.

Alunkan lagu penuh puisi,
Irama syahdu lemah gemalai;
Kata tersurat penuh diisi,
Nasihat bernas janganlah lalai.

Sapu kaya sama herba,
Letak galah atas bata;
Alam maya berbagai pancaroba,
Mohon allah selesai sengketa.

Gelap gelemat tidak selamat,
Terbang merbah pergi ke lembah;
Alam yang nikmat tandanya rahmat,
Kena musibah perlu muhasabah.

Kantan lengkuas tanam setentang,
Tumbuh sebelah pokoknya turi;
Lautan luas alam terbentang,
Kurniaan Allah kita syukuri.

Di balik pagar ada kuda,
Kuda memanjat kena renjangan;
Buat baik berpada pada,
Buat jahat sekali jangan.

Cuaca kelam kala petang,
Dengan tinta menulis madah;
Merenung alam ilham datang,
Maka tercipta pantun yang indah.

Puteri bersiram dipinggir kolah,
Hembusan angin sungguh nyaman;
Jadikan ilham ciptaan Allah,
Hadapi kehidupan perkukuhkan iman.

Sejarah Melaka kota istana,
Jadi tumpuan juga idaman;
Indah alam ciptaan yg esa,
Syukur selalu jadi amalan.

Bawa bekal di tepi sawah,
Duduk bersimpuh menjamah hidangan;
Amal kan sikap rajin bersedekah,
Menolong yang susah ringankan bebanan.

Hendak pergi ke pulau Daik,
Tempat jauh di penuhi hutan;
Muliakan peribadi berkata baik,
Supaya yang lain menjadi ikutan.

Kalau tak sudi lupakan saja,
Padamkan gambar kirimkan salam;
Apa terjadi tidak sengaja,
Ambil iktibar pedoman alam.

Niat mendaki gunung Daik,
Singgah sebentar di Bandar Melaka;
Orang baik budi pun baik,
Ke mana pergi orang pun suka.

Cantik jelita jadi kesayangan,
Menabur budi menyorok-nyorok;
Alam semesta dimusnah jangan,
Takut terjadi bencana buruk.

Dari kota ke gunung Daik,
Dalam sangkar dibawa undan;
Insaf diri dlm membuat baik,
Semesti ikut pemeritah
punya arahan.

Pokok pegaga tumbuh melata,
Hidup subur di tanah pamah;
Belajarlah dari sekeliling kita,
Semoga kita mendapat hikmah.

Kalau tuan pergi ke Pekan,
Kirimkan saya sedikit tepung;
Kesana kemari sudah dibolehkan,
Emak tanya bila nak balik kampung.

Ke belukar mencari rotan,
Buat perabut juga anyaman;
Alam semesta bukan sekadar pandangan,
Tapi pedoman baik buat kehidupan.

Kalau sudah menanam talas,
Jangan buang di tanah darat;
Yang jahat pasti terbalas,
Sengsara di dunia dan di akhirat.

Hendak berkata terketar-ketar,
Sakit mulut makan kanji;
Siang malam sentiasa berputar,
Tepati masa bila berjanji.

Kepasar selasa bawa kurma,
Simpang bujur jalan merata;
Kehidupan selesa impian semua,
Ikhtiar jujur amalan kita.

Panas terasa pergi berendam,
Bersesak di kolam padat sepenuh;
Kerakusan manusia memugar alam,
Rosak alam petanda mengeluh.

Panas terasa pergi berendam,
Bersesak di kolam padat sepenuh;
Kerakusan manusia memugar alam,
Rosak alam petanda mengeluh.

Turun kebendang berhari-hari,
Terbang bebas si burung camar;
Jadilah seperti hangat mentari,
Walau di cemuh tetap bersinar.

Pisang emas dipotong bersikat,
Diperam bersama buah mempelam;
Nilai alam penuh berkat,
Jagai ia hormati alam.

Pergi kedai membeli ikan,
Ayam juga jadi pilihan;
Jaga diri utamakan kebersihan,
Jadikan ia amalan seharian.

Selindung balam bawah jerami,
Leka bersujud mengutip lada;
Bahasa alam cuba fahami,
Sebalik ujud ada petanda.

Batang rumbia tempat menyidai,
Bilah rotan kelapa setandan;
Pentas dunia gelagatnya pelbagai,
Baik jadikan ikutan buruk jadi sempadan.

Jalur gemilang sedang berkibar,
Angin berhembus terasa nyaman;
Jadikan pedoman ambil iktibar,
Semoga diri kekal beriman.

Kala malam langit membiru,
Cuaca redup memayung desa;
Dengan alam kalau berguru,
Pasti hidup aman sentosa

Dari kota ke Gunung Daik,
Bersama si dia mengutip halia;
Alam semesta pedoman terbaik,
Kita manusia ciptaan termulia.

Bunga-bunga cantik menawan,
Mekar berkembang di waktu pagi;
Teladan baik jadi panduan,
Yang buruk mohon dijauhi.

Indah berkalam seni olahan,
Syahdu pujangga susunan kata;
Anugerah alam kurniaan Tuhan,
Sama menjaga warisan kita.

Membaca cerita Lubalang Daik,
Jiwa meruntun bercampur gundah;
Alam semesta pedoman terbaik,
Mencipta pantun cantik dan indah.

Anak lipan didalam talam,
Lipan bara bisa di depan;
Belajar kehidupan dari alam,
Agar sejahtera masa hadapan.

Meredah sungai memukat ikan,
Hati hati dengan sang buaya;
Indahnya alam ibarat insan,
Jagalah ia selagi terdaya.

Naik kereta menuju kota.
Lama di sana bertukar semi;
Alam semesta rahmat Pencipta,
Indah sempurna usah zalimi.

Pipit kicauan terbang si Balam,
Hinggap di dahan burung Ketitir;
Rimba kehijauan indahnya alam,
Ciptaan Tuhan bagi yang berfikir.

Alam sekitar pedoman terbaik,
Jadikan iktibar juga tauladan;
Hidup di dunia berbuat baik,
Bila tiada kelak kan jadi kenangan.

Alam semesta pedoman terbaik,
Jadikan iktibar juga teladan;
Hati yang baik akhlak pun baik,
Akhlak yang baik menjadi ikutan.

Indah sungguh tarian Melayu,
Menjadi ikutan dara jelita;
Hidup ini harus bersatu,
Agar kita sentiasa redha.

Ketitir balam di pinggir kota,
Kicau berserta burung tekukur;
Seisi alam indah dicipta,
Pada Pencipta lafazkan syukur.

Gunung daik bercabang tiga,
Nampak berbalam dari seberang;
Buat lah baik berpada pada,
Jangan sampai dibenci orang.

Cantik sekata bunga hiasan,
Dihias serumpun bunga melati;
Sindiran kata bahasa kiasan,
Teguran santun menjaga hati.

Pipit bersiul di hujung taman,
Terpegun sang lembu atas permatang;
Hidup bergaul beribu pengalaman,
Pedoman dan ilmu membina matang.

Pergi ke bendang sebagai ruji,
Cuaca kelam samar pandangan;
Dugaan bertandang sekadar menguji,
Kejadian alam sebagai bandingan.

Kisah semalam jadi kenangan,
Bila di kenang hiba terasa;
Quran dan sunnah jadi pegangan,
Pedoman hidup sepanjang masa.

Radio Klasik alunan berzaman,
Berlagu seiring denyutan nadi;
Andai hidup tiada berpedoman,
Ibarat kapal patah kemudi.

Lemah terkulai dek ucap sindiran,
Di kesatnya kata Allah menguji;
Jangan menilai indahnya luaran,
Cari permata disudut dijanji.

Indah pemandangan di gunung Daik,
Nampak dari celah dahan;
Hargai alam perkara yang baik,
Moga sentiasa diberkati Tuhan.

Gunung daik bercabang tiga,
Cabang yang mana jalan berliku;
Renungan baik untuk kita,
Barang cantik dikenang selalu.

Selawat salam tadarus Quran,
Syahdu didengar tuntutan Agama;
Indahnya Alam ciptaan Tuhan,
Melindunginya amanah bersama.

Anak raja pergi memanah,
Panah sikancil terkena kaki;
Baik berbudi kepada tanah,
Hasilnya dapat itulah rezeki.

Gunung Daik sebalik mentari,
Cantik dilihat di ufuk Barat;
Berbuatlah baik jahat hindari,
Pasti selamat dunia akhirat.

Indah bersopan tutur dan kata,
Sederhana dandan bila kebandar;
Universiti kehidupan didunia nyata,
Baik diteladan yg buruk dihindar.

Hidang juadah dalam talam,
Ada kuih buatan Nyonya;
Ambillah iktibar dari alam,
Buruk baik ada petunjuknya.

Alam semesta pedoman terbaik,
Jadikan iktibar juga pedoman;
Hidup didunia buat terbaik,
Moga moga tenang dan aman.

Dari Kota ke Gunung Daik,
Dalam sangkar dibawa undan;
Alam semesta pedoman terbaik,
Jadikan Iktibar juga teladan.

Hari selasa pergi ke pekan,
Pandu sendiri jalan bersama;
Berbagai fasa kita laksanakan,
Sikap diri paling utama.

Tidak terperi ayu memikat,
Bersirih bujur cantik dan mekar;
Kawalan kendiri wajar dipertingkat,
SOP dianjur jangan diingkar.

Tangkap ikan anak tenggiri,
Banyak ketuka di punggah nelayan;
Jaga kebersihan, jarakkan diri,
Pelitup muka dilupa jangan.

Serah kunci penghulu berbunyi,
Peduli belaka restu agama;
Rumah suci dahulu bersunyi,
Kembali terbuka pintu utama.

Terbang merata hingga ke daik,
Di pohon pedada riang bernyanyi;
Sentiasa kita bersangka baik,
Pastinya ada hikmah tersembunyi.

Disebut jangan dikenang jangan,
Yang pergi biarkan pergi;
Patuhi arahan jangan ambil ringan,
SOP juga perjarakan diri.

Di bawah dahan mematuk antah,
Ayam berlari berebut-rebutan;
Ikutlah arahan patuhi perintah,
Mengawal diri daripada jangkitan.

Burung merak berjalan perlahan,
Terkena getah melekat di jari;
Jaga jarak jaga kebersihan,
Patuhi perintah kawallah diri.

Burung nuri terbang lalu,
Menuju bangsal dikelilingi duri;
Kawallah diri berjaga selalu,
Taklah menyesal di kemudian hari.

Terbang Garuda membelah awan,
Berlegar terus serata buana;
Teguh waspada kita lawan,
Segera hapus covid durjana.

Makan ulam bersambal kuini,
Rasa kenyang duduk tersandar;
Kena patuhi fasa terkini,
Biar wabak cepat terhindar.

Usah bertingkah pasal tajaan,
Sikap negatif mesti dibantah;
Berbagai langkah dilaksana kerajaan,
Rakyat positif ikut perintah.

Rasa ketenangan mengingat Tuhan,
Akur yang diduga persiapkan diri;
Fasa pemulihan adalah tempoh bertenang,
Waspada dan curiga kekal di hati.

Ikan diperap cara bertingkah,
Aroma masakan harum semerbak;
Sama sederap kita melangkah,
Menuju pemulihan jangkitan wabak.

Buah manggis buah rambutan,
Buah mangga dalam baldi,
Masuk premis suhu dibacakan,
Jangan lupa bawa pen sendiri.

Merah-merah biji saga,
Cantik berkilat warna terpancar;
Sama-sama kita jaga,
Perintah SOP pasti lancar.

Enak dimakan sibuah berangan,
Dimakan bersama sibuah durian;
Kawalan kendiri dilupa jangan,
Jadikan SOP rutin harian.

Sahutan bertumpu bergema suara,
Laungan yang stabil berkerut dahi;
Yang pasti penentu hanya dua perkara,
Tindakan yang diambil dan ketentuan Ilahi.

Selisih kereta potong di tepi,
Kerana ngeri dipandu cermat;
Bersusah kita jalani PKP,
Kendali diri langkah selamat.

Padi bukit sudah disemai,
Menyemai sehari tumbuhnya berbulan;
Tempat sempit suasana ramai,
Mari hindari harus tinggalkan.

Kasa basahan telah dibuang,
Memakai sarung membuat kerja;
Fasa pemulihan memberi ruang,
Tidak terkurung di rumah saja.

Pergi ke seberang menaiki rakit,
Hanya untuk mengambil rambutan;
PKP pemulihan bukanlah tiket,
Untuk kita lupa daratan.

Terbang bertiga menuju kota,
Dari hutan mencari makan;
Kita jaga diri kita,
Demi keselamatan demi kebaikan.

Padi jelantah tuai di huma,
Bersama besan berpeluh dahi;
Patuh perintah kita bersama,
Langkah berkesan kita patuhi.

Petik-petik si buah berangan,
Kumpul sama didalam dulang;
Kawalan kendiri dilupa jangan,
Agar COVID lekas menghilang.

Polis Doktor Askar Jururawat,
Barisan Depan Tak Kenal Penat;
Covid Dihindar Itulah Matlamat,
Moga Tuhan Tunaikan Hajat.

Gendang gendut tali kecapi,
Jatuhnya kuah ke nasi juga;
Biar mengikut kawalan kendiri,
Supaya mudah urusan terjaga.

Dusun ditebas sepanjang pagi,
Di tengah hari berhenti makan;
Biarpun bebas semasa PKPP,
Kawalan kendiri kita tingkatkan.

Dahan patah penuh berduri,
Tertikam kekaki sukar diramal;
Arahan PKP kita patuhi,
Doa bersama kehidupan normal.

Fasa pemulihan mengambil alih,
Marilah terus tepati arahan;
Semoga dunia kembali pulih,
Dengan asbab patuhi kawalan.

Nampak merata burung di langit,
Sekawan camar terbang rendah;
Lupus gelora wabak penyakit,
Jangan dicemar ingkar perintah.

Laluan nuri berat ke kanan,
Di atas paya baru bertambak;
Kawallah diri peka saranan,
Moga berjaya putuskan wabak.

Kalau jalan ke pekan Tuaran,
Jangan lupa membeli ragi;
Norma baru rutin harian,
Kelak tidak ditinggal lagi.

Indah berseri kemuning cina,
Berbunga lebat di hujung dahan;
Rakyat bestari selalu cakna,
Peka maklumat patuh arahan.

Jalan selari ke rumah Salmah,
Berdua sufian terpijak lopak;
Kawalan kendiri cara berhemah,
Putus Rantaian Mencegah wabak.

Makan nasi ulam pegaga,
Habis makan air diminum;
Jaga diri jaga keluarga,
PKPP sudah diumum.

Kail tenggiri berpeluh dahi,
Dicega ombak perahu redah;
Kawal kendiri kita patuhi,
Semoga wabak berakhir sudah.

Sakit hati masih terluka,
Ubatkan hati alunankan sendiri;
Guna sentiasa penutup muka,
Terhindar wabak jaga kendiri.

Berdayung sampan ketengah muara,
Hendak memukat ditengah lautan;
Barisan hadapan wira negara,
Pertahan rakyat menjaga kedaulatan.

Musim cuti banyak kenduri,
Hadirin datang tidak menyepi;
PKP pemulihan jaga kita jaga diri,
Sikap amalan patuhi SOP.

Jalan-jalan ke Kuala Saga,
Singgah minum secangkir kopi;
Putuskan rantaian wabak berbahaya,
Kawal keluarga dan diri sendiri.

Kampungku nun tempat dilahir,
Tidak jauh jalannya lurus;
PKP pasti akan berakhir,
Moga dijauh dihapus terus.

Buah langsat kuning mencelah,
Senduduk tidak berbunga lagi;
Elakkan alasan, hindari helah,
Kawalan kendiri sentiasa dihayati.

Pergi Perak pandu sendiri,
Hendak mencari buah durian;
Anjurkan majlis telah diberi,
Jagalah diri demi kesihatan.

Jalan perlahan berhati hati,
Lurah lembab nanti gelincir;
Patuh arahan dengan teliti,
Susah senang sendiri fikir.

Terbang merata hingga ke daik;
Di pohon pedada riang bernyanyi:
Sentiasa kita bersangka baik,
Pastinya ada hikmah tersembunyi.

Lubalang Daik mencari rakan,
Datang berakit dayung bergalah;
Amalan baik jangan abaikan,
Jauh penyakit keredaan Allah.

Ke tambak johor berduyun-duyun,
Hendak mencari emas suasa;
Meskipun wabak semakin menurun,
Kawalan kendiri waspada sentiasa.

Jika merantau biar sampai,
Agar tercapai tempat dituju;
Kesihatan diri jangan diabai,
Janganlah kesihatan diri selalu.

Pergi kehutan membawa raga,
Sambil mencari daun palas;
PKPP kendiri perlu dijaga,
Putuskan rantaian wabak COVID19.

Alunan muzik merdu kedengaran,
Mengusik kalbu irama dendangan;
Terimakasih MKN atas ingatan,
Segala arahan kerajaan kami ikutkan.

Berperi merdu burung kenari,
Sahut sahutan burung tempua;
Jangan ingkar saranan diberi,
Demi bahagia kita semua.

Berjalan berlari dipagi hari,
Amalan baik untuk kesihatan;
Kawalan kendiri mesti dipatuhi,
Bersama kita menuju kemenangan.

Musim tengkujuh air melimpah,
Kawasan rendah jadi sasaran;
Disebalik musibah kandung hikmah,
Ambil iktibar jadikan pengajaran.

Setiap pemimpin insan terpilih,
Bukan usia batas pengukur;
Wabak menular semakin pulih,
Waspada sentiasa tanda bersyukur.

Kalau pergi ke kuala kedah,
Belikan hamba pucuk pegaga;
Pkpp jangan ambil mudah,
Jaga diri jaga keluarga.

Dari tambun pergi kegemas,
Singgah diselayang mengambil nyonya;
Harta bertimbun segunung emas,
Kasih sayang tiada nilainya.

Setulus ikhlas salam dihulur,
Senyuman terukir bertambah cantik;
Saling membantu bertolak ansur,
Urusan kerja berjalan baik.

Pergi ke kota dengan si nona,
Beli ceri dan buah keranji;
Limpahan harta tidak bermakna,
Dapatnya dari cara yang keji.

Dilubuk hati setulus ikhlas,
Kata dicipta tak berbelah bagi;
Manis diberi tuba kau balas,
Tidak ku rela di dusta lagi.

Bunga teluki puspa angsana,
Digubah dara letak di tepi;
Mewah rezeki hidup sempurna,
Sirna gembira ratapi sepi.

Mari dilurut pucuk meranti,
Serak taburan si daun pandan;
Usah diturut rasanya hati,
Silap caturan merana badan.

Beras segantang sudah disukat,
Lalu disimpan di atas para;
Andai seluruh masyarakat muafakat,
Negara damai rakyat sejahtera.

Sayang selasih di tepi paya,
Buah mangga rasanya manis;
Lemak santan kelapa tembaga,
Sayang kasih dibalas tuba,
Hati mana tidak terguris,
Rindu hilang dendam membara.

Suara azan dari madrasah,
Dalam paya anak berudu;
Makan tak kenyang mandi tak basah,
Hati lara menanggung rindu.

Tanah diramas berhati-hati,
Semai di sawah sepokok jawa;
Bersangkar emas tidak bererti,
Hidup bermewah tidak bertakwa.

Pergi ke pantai bermain kayak,
Letih berdayung rehatlah sekarang;
Apa guna harta yang banyak,
Susah menderma berkatnya kurang.

Hinggap di sigai burung kenari,
Di anjung limas bentuknya nenas;
Terasa bagai menelan duri,
Cawannya emas airnya panas.

Begini rasa meminum kopi,
Pahit-pahit ku pinum jua;
Begini rasa membalas budi,
Jauh sakit ku datang juga.

Sampan terbelah tersepit jari,
Serap belahan dipupuk ketumbar;
Andai masalah menghimpit diri,
Tetaplah tahan untuk bersabar.

Madu secangkir dirasa sudah,
Tumpah terpalit didulang tembaga;
Senyum terukir tatkala gundah,
Walau pahit ditelan juga.

Mentari pagi bersinar lagi,
Sambil minum teh Sarbat;
Assalamualaikum dan selamat pagi,
Buat Anisma dan semua sahabat.

Buah keranji daun mengkudu,
Di bawa juga untuk jualan;
Kalau berjanji setia dipadu,
Jiwa dan raga daku serahkan.

Ikan duri masak kari,
Ulam pengaga di lupa jangan;
Sakit hati tk di hargai,
Hidup bagai orang buangan.

Tanah disukat kurang sekaki,
hendak dibanci elak muslihat;
mencari berkat sumber rezeki,
biarlah suci bukan subahat.

Berhujan panas mencari palas,
Sambil berjalan membawa guri;
Di gelas emas minum beralas,
Air ditelan bercampur duri.

Di ufuk timur berkelip bintang,
Pudar kelip nya di sinar mentari;
Ku sangka panas sampai ke petang,
Rupanya hujan di tengah hari.

Air secangkir dituang ditadah,
Untuk dinikmati setelah berbuka;
Di bibir terukir senyuman indah,
Di lubuk hati bergelumang duka.

Tepi jendela bersila panggung,
Nyaman disapa udara bersih;
Derita jiwa rela ditanggung,
Andai ia menyambung kasih.

Masak ranum buah ceri,
Musim tengkujuh menanam nenas;
Air diminum terasa duri,
Tonggeng gelojoh rupanya panas.

Baca akhbar rakan menyapa,
Bawa lada dimakan merbah;
Indah khabar dari rupa,
Terus waspada elak musibah.

Selamat bertugas giliran pagi,
Teman berteman erat sekali;
Cantik dimata cantik dihati,
Hubungan ukhuwah subur mewangi.

Dari Kedah balek kebentong,
Perahu sampan sarat muatan;
Kalau sudah nasib beruntong,
Kaca disimpan menjadi intan.

Sambil berjalan membawa guri,
Lintas mendadak aduhai nanda;
Air ditelan bercampur duri,
Selagi tidak berlapang dada.

Cili basah cili kering,
Dilesung batu bertemu juga;
Wang banyak harta keliling,
Namun hidup tak juga bahgia.

Menghalau burung arah jambatan,
Naik pedati terhenti-henti;
Walau bergunung emas dan intan,
Baik pekerti pilihan hati.

Patah kelapa di tepi jalan,
Di tepi parit dekat telaga;
Entah mengapa airku telan,
Terasa pahit tak hilang dahaga.

Sungguh cerah diwaktu petang,
Warna warni corak Pelangi;
Walaupun pun tenang hari mendatang,
Cabaran berliku pasti diharungi.

Tepian perigi tumbuhnya mempelam,
Diapit cermai pohonnya layu;
Sinaran pagi terangi Alam,
Terasa damai disapa bayu.

Kopi pekat sudah disukat,
Dijamin selamat jual di pekan;
Tangan diangkat memohon berkat,
Syukuri nikmat tuhan berikan.

Galas buluh jangan terlepas,
Kelak luka diatas bahu;
Di gelas emas minum beralas,
Robek dihati siapa yang tahu.

Tanak pulut untuk saudara,
Makan roti bersama Adam;
Manis mulut luahkan bicara,
Dalam hati seribu dendam.

Siapsiaga untuk belayar,
Kapal berlabuh hampir kuala;
Kerja amal tiada berbayar,
Seikhlas hati ganjarannya pahala.

Digelas emas minum beralas,
Air diminum terasa duri;
Buat kerja dengan lkhlas,
Baru kerja semua jadi.

Bunyi berdesir di petang hari,
Itik serati bersama pasangannya;
Biarlah berpasir biarlah berduri,
Tetap kunikmati kutahan sakitnya.

Berhujan panas mencari palas,
Sambil berjalan membawa guri;
Cintaku padamu semakin jelas,
Izinkan aku sarung cincin ke jari.

Berhujan panas mencari palas,
Sambil berjalan membawa guri;
Tersalah langkah kerana beralas,
Ahir nya balik memakan diri.

Pagi-pagi mengupas kelapa,
Diperah santan dibuang sisa;
Jangan dinilai padanya rupa,
Indah dimata belum pasti selesa.

Cuaca redup turun ke paya,
Dijalan selisih orang kampung;
Walau hidup kaya raya,
Tapi masih lagi dikongkong.

Berhujan panas mencari palas,
Sambil berjalan membawa guri;
Ingin hidup kaya bistari,
Solat rajin kerja jangan malas.

Berhujan panas mencari palas,
Sambil berjalan membawa guri;
Negara belum bebas,
Ingatlah pkpp supaya jaga diri.

Air diceduk di tepi perigi,
Hendak mandi tiga sekawan;
Bersopan duduk tidaklah rugi,
Pahit manis tetap ditelan.

Lepas berkemas terasa kebas,
Tepi kipas diletak karung;
Di sangkar emas tapi tak bebas,
Mata terlepas badan terkurung.

Kopi o ketupat daun palas,
Enak dimakan diwaktu pagi;
Biar paku dulang dibalas,
Jangan di akhir nanti merasa rugi.

Digelas emas minum beralas,
Air ditelan terasa duri;
Sedihnya cinta tiada berbalas,
Biarku pergi membawa diri.

Hendak berkemas apa selerak,
Susun di para segala benda;
Bercawan emas berpinggan perak,
Hilang selera nikmat tiada.

Tulis surat di dalam gelap,
Ayatnya banyak yang tidak kena;
Jagalah diri jangan tersilap,
Jikalau silap awak yang bencana.

Tegak rumah kerana sendi,
Runtuh sendi rumah binasa;
Tegak bangsa kerana budi,
Runtuh budi hilanglah bangsa.

Angin teluk menyisir pantai,
Hanyut rumpai di bawah titi;
Biarlah buruk kain dipakai,
Asal pandai mengambil hati.

Pohon mangga berdaun lebat,
Buah mengkudu diatas para;
Biar buruk wajah dilihat,
Asalkan sopan budi bicara.

Awan terlakar di langit biru,
Bayu menyapa nampak beredar;
Kemerahan mawar cinta dipadu,
Sayang warnanya semakin pudar.

Di gelas emas minum beralas,
Air ditelan terasa duri;
Panas mentari dapat ku alas,
Rindu dihati menyiksa diri.

Kias melati harum bak candu,
Lakaran sinis hamparan nyonya;
Sama seperti secangkir madu,
Di dalam manis ada pahitnya.

Gadis ayu berbaju baldu,
Senyum terlakar hati berdebar;
Dari layu di tasik madu,
Rela mekar di danau terbiar.

Sambil berjalan membawa guri,
Menguntum senyum nyaman selesa;
Air ditelan bercampur duri,
Madu diminum pahit terasa.

Semak belukar habis ditebas,
Membuat jalan menuju kekota;
Reda sedikit dah terasa bebas,
Musuh tak nampak keliling kita.

Makan berdamai tikar di alas,
Tikar koyak di ganti guni;
Kalau kerja sentiasa culas,
Di marah orang pendek rezeki.

Berhujan panas mencari palas,
Sambil berjalan membawa guri;
Banyak beban yang nak digalas,
Buat lah kerja dengan redha Ilahi.

Berhujan panas mencari palas,
Sambil berjalan membawa guri;
Di gelas emas minum beralas,
Air ditelan bercampur duri.

Hujan mendesah sekah angsana,
Di tanah pamah berjalan cermat;
Tidak usah kemana mana,
Duduk di rumah lebih selamat.

Hujan turun tiada kan henti,
Membawa igauan yang berduka;
Mendung berarak cerah berganti,
Membawa keriangan senda seloka.

Ke kedai Mehat membeli cuka,
Boleh berjimat harganya berpada;
Kalau tak sihat tutuplah muka,
Supaya selamat di mana berada.

Jual rambutan di kaki lima,
Terimaan wang dikumpul cepat diselit;
Hafal peringatan generasi lama,
Kerbau yang berlumpur semua akan terpalit.

Dari seberang kompang di palu,
Bunyinya nyaring tika berarak;
Beli barang jikalau perlu,
Pakai topeng jagalah jarak.

Tetap aktif teruskan kehidupan,
Khabar ditanyakan berita diutus;
Pembawa yang positif cepat diasingkan,
Lingkaran jangkitan akan terputus .

Tuai padi di bendang huma,
Padi tuaian si anak dara;
Sentuh sensitiviti kaum dan agama,
Gugat perpaduan sejahtera Negara.

Jambatan pulau pinang tersergam indah,
terlihat komtar berdiri megah;
Segala larangan dibuat tak endah,
Tangkapan perlu setelah ditegah.

Tenggek air ubat direneh,
Ubat akar beli di pasar;
Berita palsu nampak remeh,
Namun impaknya amatlah besar.

Gelang emas gelang suasa,
Pemberia Dari Kota Bandung;
Ikut lah saranan pihak berkuasa,
Pasti covid 19 dapat dibendung.

Deras arus jaring rabak,
Simpan khemah tepi daik;
Kekang virus jangkit merebak,
Diam dirumah kaedah terbaik.

Besar kelapa tebal tempurung,
Tenggek kelicap di dahan mati;
Biar sekarang kita terkurung,
Wabak Covid-19 segera terhenti.

Lada sulah bercampur mi,
Makan mi berulamkan temu;
Ya Allah ampunilah kami,
Berilah kami kesembuhan dan rahmatmu.

Terdengar jeritan berdekatan titi,
Gadis bertiga terperanjat bengkarung;
Virus jangkitan boleh dihenti,
Di rumah sekeluarga kita berkurung

Serumpun halia beri Cik Semah,
Sehingga senja bungkus ketupat;
Sekalipun hanya duduk di rumah,
Banyak kerja boleh dibuat.

Berenang buaya di Sungai Sena,
Dilihat si jaga di kebun borhan;
Virus bahaya nama corona,
Berjaga-jaga pasal kebersihan.

Pagi hari pergi kekota,
Petang pulangnya membeli lokan;
Kita berdoa mohon dan pinta,
Kepada Allah kita serahkan.

Angin bertiup patah dahan,
Hilang tempat burung menyanyi;
Apa yang terjadi dugaan tuhan,
Terdapat hikmah rahsia tersembunyi.

Di tengah jalan jumpa cik Rahim,
Memikul rotan segulung tali;
Berkumpul mengerat silaturrahim,
Yang dulunya renggang bertaup kembali.

Berjalan-jalan bersama cik limah,
Berjumpa kawan sanak saudara;
Jom kite duduk di rumah,
Masak bersama menjamu selera.

Jalan-jalan sama cik limah,
Terpijak kayu ranting berduri;
Moh kite duduk di rumah,
Bersama anak menantu dan isteri.

Asyik bergaru kerana dik gatal,
Diketit serangga semut berbisa;
Tular berita palsu gejala sosial,
Runtuh moral akhlak bangsa.

Di tanah pamah bunga berjambak,
Indah terlihat seri teramat;
Duduk di rumah elakkan wabak,
Ikut nasihat pasti selamat.

Banyak merata terbang kelawar,
Di atas dahan terlindung mentari;
Jika kita terpaksa keluar,
Ikut arahan perlindungan diri.

Buah betik buah nanas,
Buat hidangan pembuka selera;
Virus Covid19 tersebar pantas,
Terputus rantaianya berakhirlah segera.

Jalan-jalan di tepi taman,
Sambil melihat si anak ikan;
Tuan puan dengar arahan,
Semasa perintah kawalan pergerakan.

Wahai ayu cantik berseri,
Tapi sayang kuat melatah;
Kalau sayang diri sendiri,
Jangan degil ikut perintah

Kain basahan sidai dikhemah,
Dongkah arus naik rakit;
Patuhi arahan duduk dirumah,
Elakkan virus rebak menjangkit.

Mak Biah buat pergedil,
Pergedil dimakan dengan murtabak;
Jangan le biut jangan le degil,
Semoga wabak berhenti merebak.

Amalan ramah jiran tetangga,
Semoga terus jadi ikutan;
Duduk rumah bersama keluarga,
Hapus virus elak jangkitan.

Berjalan tunduk melintasi pintu,
Menuju pekan di jalan yang lurus;
Di rumah duduk sama membantu,
Kita putuskan penyebaran virus.

Kaduk dimamah bersama lobak,
Sambil melihat kera di sumur;
Duduk di rumah mengekang wabak,
Keluarga sihat negara makmur.

Ikan duri dibeli amah,
Dibeli sedikit sayur lobak;
Kurung diri di dalam rumah,
Wabak penyakit tidak merebak.

Pohon kemboja di tanah pamah,
Tumbuh kembar saling berdekatan;
Bukan sengaja berkurung di rumah,
Virus tersebar kita buat sekatan.

Mandi pagi sejuk menggigil,
Kain perahan nampak bersepah;
Ada lagi warga yang degil,
Langgar arahan tak ikut perintah.

Air di cerek diisi penuh,
Ditambah garam sedikit halia;
Virus covid virus pembunuh,
Moga terhapus negara ceria.

Terbang burung mencari makan,
Ke sawah lebar tempat bermain;
Di rumah terkurung boleh berhentikan,
Virus tersebar kepada orang lain.

Randuk ke pamah menyentuh dahan,
Legar sedikit rapat ke pukat;
Duduk di rumah patuh arahan,
Agar penyakit dapat disekat.

Wan Lebo sedare Wan Limah,
Sepupu dengan Pakcik Leman;
Moh kite duduk di rumah,
Sambil mengemas dekat halaman.

Dipukul beduk di dalam khemah,
makan bidara enak nikmati;
disuruh duduk kita di rumah,
difikirkan cara wabak berhenti.

Mata pedang tajam menyerlah,
Hendak membelah perutnya ikan;
Kita sedang diuji Allah,
Kepada Allah mohon hindarkan.

Keluar jangan hingga ke pekan,
Terasa lama kuarantinnya masa;
Dengar arahan kawal pergerakan,
Muafakat bersama tak kira bangsa.

Gadis jelita bersikap ramah,
Bila makan penuh bersopan;
Jika kita duduk di rumah,
Dapat hentikan rantaian jangkitan.

Gugur kuini berjambak jambak,
Di tanah pamah rekah sedahan;
Negara kini dilanda wabak,
Duduk di rumah ikut arahan.

Tumpi biarkan gara disayat,
tingkah diamat menyentuh bahan;
PKP bukan mendera rakyat,
langkah selamat patuh arahan.

Hangatkan sisa ulik asyura,
Mengolah pula jamu dipesan;
Manfaatkan masa sebaik cara,
Hilanglah rasa jemu dan bosan.

Nengor Corona lutut pun lemah,
Perasaan takut siang dan malam;
Teman ngemaih di luor romah,
Mem anak ngemaih kat dalam.

Buah rambutan di hujung dahan,
Jatuh setangkai atas beranda;
Tidak ikut perintah arahan,
Terpaksa pula membayar denda.

Terjatuh dahan di tengah pamah,
Cuba elakkan burung terjebak;
Patuh arahan duduk di rumah,
Bersama hentikan tularan wabak.

Dirikan khemah tepi daik,
Buluh sumpitan bukan riak;
Duduk dirumah amalan baik,
Virus jangkitan tidak membiak.

Berjalan Cik Limah tepian tarahan,
Tampak antanan disinar purnama;
Duduk di rumah patuh arahan,
Putus rantaian tanggugjawab bersama.

Pelatuk lemah terlanggar dahan,
Biawak ,ular lekat di pukat;
Duduk rumah tak ingkar arahan,
Wabak menular dapat disekat.

Malang kenari kepaknya patah,
Badannya kurus dan pucat lesi;
Jagalah diri akur perintah,
Petaka virus bantu atasi.

Banyak hikmah dari musibah,
Aurat tertutup keluarga muafakat;
Sahut cabaran duduk dirumah,
Putuskan rantaian penyebaran virus tersekat.

Di tepi cerana si kuih lepat,
Teh halia dihidang mak dara;
Virus corona merebaknya cepat,
Seluruh dunia menular sengsara.

Tersohor kari di kedai mamu,
Dibeli mertua si gulai serati;
Pejarakkan diri kalau bertemu,
Itu petua menyekat dijangkiti.

Sarang kerengga di hujung dahan,
Pohon yang tinggi boleh di lihat;
Duduk di rumah patuhkan arahan,
Hindari wabak dari melarat.

Ikan siakap lekat di pukat,
Anak kelah masuk di sangkar;
Demikian sikap segelintir masyarakat,
Makin ditegah seronok diingkar.

Setiap pagi mawar di jirus,
Tumbuh mekar tepi sawah;
Duduk di rumah putuskan virus,
Demi sekeluarga ikatkan ukhwah.

Menunduk lemah zaitun dibeli,
Urus semua belian kaktus;
Duduk di rumah santun famili,
Virus bahaya rantaian putus.

Terbang ke bukit si burung gagak,
Ditenga hari petir berdentum;
Kini penyakit semakin merebak,
Elakkan diri ke tempat umum.

Hidup jangan menonggak arus,
Hargai sesama usah bermegah;
Putuskan rantaian penyambung virus,
Tabah dirumah bersama mencegah.

Jala ditebar tidak berlengah,
Lihat haruan menghilir sana;
Reda dan sabar diam di rumah,
Putus rangkaian virus durjana.

Mari kita duduk dirumah,
Itu seruan perdana menteri;
Duduk dirumah dengan berhemah,
Agar penyakit dapat dihindari.

Berdua fatin di tepi paya,
Ke warung salmah mkn martabak;
Covid 19 virus bahaya,
Duduk dirumah mencegah wabak.

Ikat seluar simpul mati,
Seluar basahan sangkut di dahan;
Usah keluar sesuka hati,
Patuhi arahan ikut panduan.

Pagi hari menjala ikan,
Menjala pula dihujung hulu;
Patuhilah arahan yang diberikan,
Semoga semuanya selamat selalu.

Terung bulat di hujung dahan,
Pokoknya tumbuh tepi perigi;
Tolonglah patuh pada arahan,
Semoga virus segera pergi.

Jalan-jalan bersama Cik Limah,
Terus terpandang pohon meranti;
Jika kita duduk di rumah,
Virus jangkitan boleh dihenti.

Masuk hutan memburu rusa,
Banyak belukar perlu diredah;
Jangan suka mengukir dosa,
Berita palsu membawa fitnah.

Pohon cerita keremak susu,
Rimbun markosa belimbing tanah;
Sikit berkata bukan membisu,
Jauhkan dosa menabur fitnah.

Jangan dijolok sarang tebuan,
Sarang tebuan di pokok cermai;
Berita palsu tanpa tujuan,
Hanya menyusahkan orang ramai.

Tanam bunga dalam pasu,
Menyiram air elok berjimat;
Jangan sebarkan berita palsu,
Berita palsu merosak umat.

Mawar ditanamkan di dalam pasu,
Oleh Pak Anjang kampung seberang;
Sengaja menyebarkan benda palsu,
Tak fikir panjang menyusahkan orang.

Ramai orang berpusu-pusu,
Bertebaran merata-rata;
Ambil kesempatan sebar yang palsu,
Hendak terkenal sekelip mata.

Dalam pasu tanah di tebar,
Ambil keladi terus di tanam;
Berita palsu jangan di sebar,
Kelak menjadi tidak tenteram

Hujan lebat bersama rebut,,
Mengalir air ke terusan;
Berita palsu jangan disebut,
Selidik dulu baru sebarkan.

Berkibar kibar dengan megah,
Bendera malaysia tanda merdeka;
Usah disebar yang tak berfaedah,
Kerja sia-sia nak melawak dan jenaka.

Bunga mekar di dalam pasu,
Dibelai, dimanja, lebihkan perhatian;
Tak bertanggungjawab sebarkan yang palsu,
Hanya sifat inginkan perhatian.

Tanpa ibadah lewat lebaran,
Derita lesu menyirat hari;
Apa faedah buat sebaran?
Berita palsu menjerat diri.

Menjala ikan di Teluk Pasu,
Dapat siakap bersama toman;
Berani sebarkan benda palsu,
Tunggu ditangkap dikena hukuman.

Pagi redup mula pencarian,
Pinta mak banang belikan susu;
Mungkin tidak cukup perhatian,
Jalan yang senang tular yang palsu.

Susun pasu atas pentas,
Lintas titi pandu kereta;
Berita palsu tular pantas,
Tapis teliti ketulinan fakta.

Hendak ke pekan membeli susu,
Elak ke kiri huma diredah;
Jangan sebarkan berita palsu,
Kelak sendiri terima padah.

Cantik rupawan anak Mak Su,
Ramai peminatnya serata desa;
Menjadi wartawan berita palsu,
Perbuatan hanya menempah dosa.

Bunga seroja di dalam pasu,
Pasunya cantik di kebun nyonya;
Jangan lah sebar kenyataan palsu,
Kerja sia-sia tiada manafaatnya.

Rase cemas ngangkat pasu,
Bunuh ular ikat dengan tali;
Ingatkan emas duit aje yang palsu,
Berita tular pun ade tak asli.

Hanya gurauan sesama rakan,
Di pohon rambutan berbuah jarang;
Tiada tujuan hanya keseronokan,
Ambil kesempatan susahkan orang.

Indah tembusu diapit bebuta,
Di tengah hentian tampak si dia;
Berita palsu ditular merata,
Ingin perhatian warga media.

Orang jawa mencari benang,
Benang dicari di padang changkat;
Berita palsu jangan dicanang,
Kelak menjadi peresah masyarakat.

Kilang pasu kian produktif,
Warisan Bandung indah tergambar;
Berita palsu lagi sensitif,
Wajar dibendung jangan disebar.

Anak tenok melompat-lompat,
Mencari makan di petang hari;
Dia berseronok tak kena tempat,
Hanya pentingkan diri sendiri.

Taugeh bercambah ikut giliran,
Panjang sejengkal jatuh ke tanah;
Usah menambah beban fikiran,
Insan berakal menangkis fitnah.

Berpasu pasu benih pulasan,
Penuh sesak untuk digendong;
Menular yang palsu jadi kepuasan,
Jiwa nan rosak sukar dibendong.

Minum secawan air susu,
Sambil makan sedikit juadah;
Jangan sebar berita palsu,
Baik buat perkara berfaedah.

Derasan ombak kuat sekali,
Bagai gelombang bawa arus;
Berita palsu tular banyak sekali,
Tanpa tujuan sebar terus.

Mencari lokan terkalih-kalih,
Serempak ular sebalik bakul;
Cari rujukan pautan sahih,
Sebelum tular pastikan betul.

Ikan kekek ikan tenggiri,
Mari dimakan sianak dara;
Cinta palsu merana diri,
Berita palsu rosaklah Negara.

Adik terlalu berangan pilu,
Duka ditangisi dengan berpuisi;
Selidik dahulu jangan melulu,
Jika sangsi jangan dikongsi.

Roti canai cicah dengan susu,
Lagi sedap cicah kari ikan keli;
Bior pun kite pakai gigi palsu,
Namun gusi pastikan yang asli.

Tanam bunga dalam pasu ,
Siram air supaya bertahan;
Kepada peyebar berita palsu ,
Hentikan segera ikutlah arahan

Kukor nyior beras ditampi,
Pulut tanak dijirus susu;
Masih tak sedor dalam mimpi,
Ngigau menular semue yang palsu.

Sangai menutup kopi susu,
Gulai kari berasam jawa;
Perangai suka tular yang palsu,
Mesti dari kalangan pesakit jiwa

Taburkan baja serata pasu,
Gemburkan lalu kena semuanya;
Abaikan saja berita palsu,
Pastikan dulu mana sumbernya.

Leka menampi si padi pulut,
Terasa lesu peluh merenik;
Tika hadapi situasi kalut,
Berita palsu menambah panik.

Berkain gebar hala ke titi,
Rapat ke hulu ke pohon ara;
Jangan menyebar berita tak pasti,
Siasat dahulu duduk perkara.

Bunga Mawar didalam pasu,
Pasu disusun didalam taman;
Angan sebarkan berita palsu,
Murnikan peribadi kukuhkan iman.

Retak memanjang pecahnye pasu,
Kene tangan berdarah luka;
Tak mandang faedah tular yang palsu,
Kena tangkap baru padan muka.

Pergi pekan membeli pasu,
Pasu dibeli intan bayduri;
Jangan sebar berita palsu,
Kelak nanti memakan diri.

Cantik melebar mewahnya katil,
Tempahan Mak Esah siaplah sudah;
Janganlah disebar perkara yg batil,
Kelak menyusah tiadanya faedah.

Nila setitik rosak susu sebelanga,
Seekor berlumpur sekandang terpalit;
Tidak cerdik tular palsu belaka,
Tiada bersyukur berjiwa sakit.

Enak rasanya buah tenusu,
Hendak dicapai menaiki rakit;
Orang yang sinar berita palsu,
Hatinya hitam jiwanya sakit.

Hanyutlah rakit di Pulau Indah,
Kayuhlah sampan hendak menuba;
Tular yang palsu hentikan sudah, Nahas menanti kalau mencuba.

Pohon rendah siakar tunjang,
Hinggap merbah duduk sekawan;
Tular diredah apa peronjang,
Kalau tak sasau mesti sawan.

Apa dikenang tanah seberang,
Entah berbendang bertajak tidak;
Jangan diikut perangainya orang,
Kita dah tua bukan budak budak.

Berarak awan mendung yang kelam,
Hujan turun di petanglah hari;
Duduk di rumah diam diam,
Benda tak sahih jangan dipeduli.

Pohon selasih di padang lumat,
Anak kucing terlompat-lompat;
Terima kasih RTM penyalur maklumat,
Sentiasa releven cepat dan tepat.

Langit berawan menanti hujan,
Menitik hujan ke dalam pasu;
Di mana kesedaran apakah tujuan,
Ambil kesempatan sebar yang palsu.

Semangkuk laksa si ikan tamban,
Kuahnya pekat rasa sekata;
Adiwira bangsa setia berkorban,
Demi masyarakat negara tercinta.

Disanjung dipuja barisan hadapan,
Memberi khidmat mencurah tenaga;
Adiwira bangsa setia berkorban,
Demi masyarakat negara tercinta.

Dari Rasa menuju Seremban,
Di malam pekat gelap gelita;
Adiwira bangsa sedia berkorban,
Demi masyarakat negara tercinta.

Kawalan pergerakan jangan terbeban,
Sangat penting kerjasama kita;
Adiwira bangsa setia berkorban,
Demi masyarakat Negara tercinta.

Ke hutan memangkas si batang bemban,
Tali dijalin menyumbu pelita;
Adiwira bangsa setia berkorban,
Demi masyarakat negara tercinta.

Cempera angsa terpa ke reban,
Kami menyakat mara merata;
Adiwira bangsa setia berkorban,
Demi masyarakat negara tercinta.

Para markisa di sisi leban,
Dami melekat menggera rata;
Adiwira bangsa rela berkorban,
Demi masyarakat negara tercinta.

Masak kari si ikan tamban,
Sambil masak pasang pelita;
Adiwira bangsa sedia berkorban
Demi masyarakat negara tercinta.

Itik dan angsa di dalam reban,
Sayang disekat dengan batu bata;
Adiwira bangsa setia berkorban,
Demi masyarakat negara tercinta.

Terdengar kokokan ayam direban,
Covid 19 meningkat di carta;
Adiwira bangsa setia berkorban,
Demi masyarakat negara tercinta.

Mengira angka beribu- riban,
Dalam gempita tersuluh cahaya;
Adiwira bangsa sedia berkorban,
Demi masyarakat negara tercinta.

Mengira mangsa jatuh terhumban,
Berani dekat jarak sehasta;
Adiwira bangsa setia berkorban,
Demi masyarakat negara tercinta.

Walau ke desa jauh dihumban,
Kenangan melekat di hati di mata;
Adiwira bangsa sedia berkorban,
Demi masyarakat negara tercinta.

Anak angsa di tepi reban,
Pohon sakat tumbuh melata;
Adiwira bangsa setia berkorban,
Demi masyarakat negara tercinta.

Ikat kemas pucuk halban,
Hendak dibawa di hujung kota;
Adiwira bangsa setia berkorban,
Demi masyarakat negara tercinta.

Itik angsa masuk ke reban,
Pergi dekat ayam bercerita;
Adiwira bangsa setia berkorban,
Demi masyarakat negara tercinta.

Serati dan angsa kurung sereban,
Dilingkungnya pukat berlantaikan bata;
Adiwira bangsa setia berkorban,
Demi masyarakat negara tercinta.

Perit terasa memikul beban,
Dihalang disekat kerana sengketa;
Adiwira bangsa sedia berkorban,
Demi masyarakat negara tercinta.

Apa sahaja rela ku berkorban,
Untuk mu wahai yang ku cinta;
Adiwira bangsa setia berkorban,
Demi masyarakat negara tercinta.

Senapang kayu peluru bemban,
Dijual orang ditengah kota;
Adiwira bangsa sedia berkorban,
Demi masyarakat negara tercinta.

Bergelora rasa dunia terbeban,
Bumi di peringkat cedera merata;
Adiwira bangsa setia berkorban,
Demi masyarakat negara tercinta.

Berkain kasa dibuat turban,
Pakai pelikat warna sekata;
Adiwira bangsa setia berkorban,
Demi masyarakat negara tercinta.

Anak angsa diperdu bemban,
Kaki tersngkut meronta-ronta;
Adiwira bangsa setia berkorban,
Demi masyarakat negara tercinta.

Itik dan angsa duduk sereban,
Kucing menyakat bulatkan mata;
Adiwira bangsa setia berkorban,
Demi masyarakat negara tercinta.

Ke hujung desa mencari leban,
Leban diangkat dijual di kota;
Adiwira bangsa setia berkorban,
Demi masyarakat negara tercinta

Ternak angsa siap di reban,
Tiang diikat biar sekata;
Adiwira bangsa setia berkorban,
Demi masyarakat negara tercinta.

Berjela masa memukat tamban,
Menarik singkat ke aras rata;
Adiwira bangsa setia berkorban,
Demi masyarakat negara tercinta.

Sama tersiksa saat terbeban,
Sama muafakat rakyat jelata;
Adiwira bangsa setia berkorban,
Demi masyarakat negara tercinta.

Ayam berkokok riuh sereban,
Cerah mentari serta merta;
Adiwara bangsa setia berkorban,
Demi masyarakat negara tercinta.

Pak Aji memakai serban,
Serban di beli dari Jakarta;
Adiwira bangsa setia berkorban,
Demi masyarakat negara tercinta.

Gembira angsa serati terumban,
Jerami di ikat tali di pinta;
Adiwira bangsa setia berkorban,
Demi masyarakat negara tercinta.

Segera angsa hala ke reban,
Rami diangkat dara jelita;
Adiwira bangsa setia berkorban,
Demi masyarakat negara tercinta

Menggalas kayu terasa beban,
keringat menitis air dipinta;
Adiwira bangsa setia berkorban
Demi masyarakat negara tercinta,

Ibu ayam di dalam reban,
Mengeram telur merata rata;
Adiwira bangsa setia berkorban,
Demi masyarakat negara tercinta.

Sunyi sepi bandar Seremban,
Sunyi dari laluan kereta;
Adiwira bangsa setia berkorban,
Demi masyarakat negara tercinta.

Cemara desa di tepi limban,
Rami selirat antara bata;
Adiwira bangsa sedia berkorban,
Demi masyarakat negara tercinta.

Anak angsa di dalam reban,
Kaki terikat meronta ronta;
Adiwira bangsa setia berkorban,
Demi masyarakat negara tercinta.

Terus bekerja dalam kepenatan,
Pesakit didekat didengar cerita;
Adiwira bangsa setia berkorban,
Demi masyarakat negara tercinta.

Sutera, kasa sedia kemban,
Resmi pelikat cara pendeta;
Adiwira bangsa setia berkorban,
Demi masyarakat negara tercinta.

Hari selasa memakai serban,
Mengasah bakat pertandingan bercerita;
Adwira bangsa sedia berkorban,
Demi masyarakat negara tercinta.

Masak goring ikan tamban,
Makan ulam sayur pegaga;
Adiwira bangsa setia berkorban,
Demi masyarakat negara tercinta.

Mengira angsa di dalam reban,
Dibilang cepat kerana dah senja;
Adiwira bangsa setia berkorban,
Demi masyarakat negara tercinta.

Jangan dicantas sidahan leban,
Nanti habuknya masuk kemata;
Adiwira bangsa setia berkorban,
Demi masyarakat negara tercinta.

Mengira angsa ,tempua di reban,
jerami diikat bentara pinta;
Adiwira bangsa sedia berkorban,
Demi masyarakat negara tercinta.

Anak angsa dalam reban,
Mati satu apa nak dikata;
Adiwira bangsa setia berkorban,
Demi masyarakat negara tercinta.

Sakit terasa tangan dirotan,
Akibat menyakat terlanjur kata;
Adiwira bangsa setia berkorban,
Demi masyarakat negara tercinta.

Singgah sebentar bandar seremban,
Indahnya bandar sejuk mata;
Adiwira bangsa setia berkorban,
Demi masyarakat negara tercinta.

Korban bukan sebarang korban,
Korban demi rakyat Malaysia;
Adiwira bangsa setia berkorban,
Demi masyarakat negara tercinta.

Tugas kami bukan lah beban,
Tanggungjawab dan aku janji kami kota;
Adiwira bangsa setia berkorban,
Demi masyarakat negara tercinta.

Selendang kasa di lilit serban,
Kain pengikat kopiah rata;
Adiwira bangsa setia berkorban,
Demi masyarakat negara tercinta.

Demi negara rela berkorban,
Wang ringgit bukan dipinta;
Adiwira bangsa setia berkorban,
Demi masyarakat negara tercinta.

Bicara nuansa bicara lemban,
Bersemi harakat bicara renta;
Adiwira bangsa setia berkorban,
Demi masyarakat negara tercinta.

Dari wuhan tiada sempadan ,
Bermaharaja lela merata;
Adiwira bangsa setia berkorban ,
Demi bangsa masyarakat tercinta.

Semanis halwa jeruk mempelam,
Susah dibuat sedap dimamah;
Menjaga nyawa tuntutan Islam,
Zuriat sihat sejahtera ummah.

Anak itek anak ayam ,
Makan dedak di tepi tasik ;
Duduk rumah diam diam,
Sambil layan Radio Klasik.

Melompat tinggi si anak kera,
Terkejut riuh sang rama-rama;
Bertaut kasih bertambah gembira,
Kerja rumah dibuat bersama.

Hari minggu esok lusa,
Janji ke bendang mengutip jerami;
Masakan isteri dah jadi biasa,
Kini nak merasa air tangan suami.

Membawa beban menunggang kaldai,
Merentas padang tanah pamah;
Kalau dulu hari-hari makan di kedai,
2 minggu ni kite makan di rumah.

Penat berlari dari pekan,
Adik berehat memakan laksa;
Jaga diri jaga pergerakkan,
Ikuti nasihat pihak berkuasa.

Menekut merbah dekat belukar,
Hingar melihat betah tekukur;
Takut musibah di saat sukar,
Dengar nasihat perintah akur.

Alam maya disinari mentari,
Riuh gemersik alunan irama;
Cantik di mata cantik di hati,
Radio Klasik halwa telinga.

Buah berangan sayur terung,
Gulai petola bersama tiram;
Patuhi larangan perintah berkurung,
Semoga negara kembali tenteram.

Burung Cenderawasih di tepi tasik,
Juraian jerami luruh di telaga;
Terima kasih Radio Klasik,
Menghibur kami seluruh keluarga.

Cantik sungguh bunga kenanga,
Bunga kaktus tajam berduri;
Suara anda halwa telinga,
Kami dirumah rehatkan diri.

Tak pernah puas rasa dihati,
Pangkat dan darjat kemegahan diri,
Andai selokaku terasa dihati.
Ampun dan maaf mohon diberi.

Letih memetik bunga melati,
Kaki kebas lama berdiri;
Celoteh dj menghiburkan hati,
Sambil mencangkul ketawa sendiri.

DJ Asmah bersiaran di udara,
Cantik dimata cantik dihati;
Duduk dirumah hanya sementara,
Semoga kita sentiasa dirahmati.

Gulai terung dijual penjaja,
Air bandung terlebih gula;
Harap berkurung dua minggu sahaja,
Semoga mendung kan cerah semula.

Cincin emas si cincin swasa,
Buat dara tersusun dijari;
Sempena cuti kadakan puasa,
Sekeluarga jaga kebersihan diri.

Bingarlah ganggu audio gersik,
Nasihat berhemah keluar juga;
Dengarlah lagu Radio Klasik,
Berehat di rumah sekeluarga.

Manis sungguh buah kuini,
Buah kuini dari Sri menanti;
Bertemankan DJ Anisma pagi ni,
Cantik dimata cantik dihati.

Jaga diri jaga kebersihan,
Untuk diri dan juga keluarga;
Patuhlah pada segala arahan,
Kelak semua akan terjaga.

Ular melingkar di atas dahan,
Banyaknya tuan memetik kangkung;
Usahlah kita ingkar arahan,
Kelak merana diri yang menanggung.

Naik kapal jauh belayar,
Hari panas ayuh berteduh;
Kalau tak tahu kita belajar,
Bukan asyik bergaduh mengeluh.

Gelam di pamah telah dikesan,
Riuh berbisik dengan ceria;
Diam di rumah tidaklah bosan,
Radio Klasik teman setia.

Jalan ke Mukah lelah berhuma,
Ke Mulu sempat rasa baulu;
Kawalan langkah tidaklah lama,
Terlalu cepat masa berlalu.

Hati luka tidak berdarah,
Kemana pergi tiada arah;
Sudah dikhabar harus pasrah,
Kelak kesal jiwa parah.

Wangi kasturi tiga seraga,
Ikat di sini minta seguni;
Sayangi diri juga seraga,
Sihat jasmani serta rohani.

Pergi bersiar ke hujung desa,
Hendak berlibur pakai kebarung;
Lagu tersiar menggamit rasa,
Rasa terhibur walau terkurung.

Jauh berkelana ke Inderagiri,
Bawa bersama satu harapan;
Anisma disana jagalah diri,
Nak makan apa saya masakkan.

Kicau punai dihujung dahan,
Tumbuh melati dicelah lalang;
Jangan ingkar patuhi arahan,
Penularan wabak dapat dihalang.

Letak keris diatas para,
Setelah dibelah buah naga;
Doktor dan nurse wira Negara,
Berkorban masa jiwa dan raga.

Ayam daging ayam laga,
Dibela orang mencari untung;
Setia di rumah bersama keluarga,
Moga musibah ini dapat dibendung.

Panggil kerbau tepi bendang,
Riuh itik hingar bingar;
Sambil sarapan lagu berkumandang,
Radio Klasik tak jemu di dengar.

Riang gembira bersenda loka,
Tari disantun baba dan nyonya;
Aktiviti dunia terhenti seketika,
Petanda Allah agar lebih mendekatinya.

Kalau hendak pergi ke hutan,
Jalan ikut tepi sawah;
Ikut arahan kementerian kesihatan,
Duduk dirumah bukannya susah.

Anyam ketupat si daun palas,
Daun pisang lepat berinti;
Tuan disana tugas digalas,
Saya disini setia menanti.

Asap berkepul buatku terjaga,
Tidurku terganggu di dalam taman;
Seronok berkumpul bersama keluarga,
Mendengar lagu merentas zaman.

Dalam khemah pasang stereo,
Sambil bedal sebiji lobak;
Duduk rumah buka radio,
Lebih afdal terhindar wabak.

Sekawan kedidi nampak ceria,
Tepian kubur berjalan sapi;
Radio menjadi teman setia,
Sebagai penghibur dikala sepi.

Makan roti kuih lenga,
Ada juga hidangan bubur;
Rasa hati berbunga-bunga,
Duduk di rumah hati terhibur.

Tanam nenas siram segera,
Buah naga dihujung sana;
Wabak ganas melanda negara,
Awas keluarga terdedah bencana.

Belatuk lemah tepian tangga,
Dikejar budak letak di hutan;
Duduk rumah dengan keluarga,
Terhindar wabak elak jangkitan.

Bertemu rakan sembang sakan,
terbahak bahak terasa sebak;
Kawal pergerakan usaha kerajaan,
Mencegah wabak terus merebak.

Hinggap tempua di ranting patah,
Embun menitis di daun semalu;
Duduk rumah ikut perintah,
Supaya corona cepat berlalu.

Langit cerah berarak awan,
Di taman bunga mekar;
Ikut segala perintah amaran,
Agar selamat penyakit penular.

Lembut mendengarkan angin berbisik,
Di petang hari berbantalkan lengan;
Setia bertemankan Radio Klasik,
Menghiburkan diri mengimbau kenangan.

Biduk disemah rakan di jeti,
Sakan menjirus di kiri rakit;
Duduk di rumah tenangkan hati,
Jauhkan virus dari berjangkit.

Biduk disemah rakan di jeti,
Legar menunggu sambil berangan;
Duduk di rumah tenangkan hati,
Mendengar lagu gamit kenangan.

Tinggi nian berarak mega,
Mengharap hujan perlu bersabar;
Sayangi diri jaga keluarga,
Patuh arahan jangan ingkar.

Di tanah pamah orang berniaga,
Bunga matahari dijual lambak;
Berkumpul di rumah bersama keluarga,
Mencegah diri daripada wabak.

Pagi hari pergi berniaga,
Kayuh basikal menuju kepekan;
Duduk berkurung bersama keluarga,
Maklumat dan hiburan DJ siarkan.

Rehat sebentar tepi empangan,
Sepasang merpati celahan lalang;
Lagu diputar menggamit kenangan,
Lara hati beransur hilang.

Nasi dijamah ulam pegaga,
Sayur keladi tinggal sedikit;
Berehat di rumah bersama keluarga,
Elakkan diri dijangkiti penyakit.

Dj radio sungguh peramah,
Siarkan lagu untuk semua insan;
Walau pun berkurung dalam rumah,
Berkemas memasak tidak bosan.

Patah dahan kayu mereput,
Timpa jatuh pohon semalu;
Perintah kawalan mesti diikut,
Semoga virus cepat berlalu.

Awan berpintal terapung-apung,
Tepian pantai tidak berombak;
Kalau tuan pulang ke kampung,
Pastikan dulu diri bebas wabak.

Batu cincin delima merah,
Di jari manis elok tersemat;
Elok jangan marah,
Perintah duk rumah semoga selamat.

Ayam di tanah sedang berlaga,
Itik pula makan rambutan;
Duduk di rumah jaga keluarga,
Sedikit pergerakan memungkinkan jangkitan.

Duduk bertenggek atas dahan,
Sambil makan buah Melaka;
Anak-anak kurniaan tuhan,
Merekalah penentu syurga neraka.

Burung ketitir burung merbuk,
Duduk bertenggek atas dahan;
Walaupun kita hari-hari sibuk,
Namun keluarga jangan diabaikan.

Bercucuk tanam dan membela ikan,
Hobi sihat sambil beriadah;
Duduk lah dirumah seperti diarahkan,
Virus menyerang sesal tak sudah.

Perintah kawalan mesti diikut,
Jangan duduk tepi tasik;
Musibah yang datang pasti takut,
Di rumah dengar radio klasik.

Berarak awan cerah mentari,
Tiada tanda hari kan hujan;
Sahut seruan Perdana Menteri,
Jauhi wabak kawal pergerakan.

Terbang rendah burung merbah,
Hinggap pula dihujung dahan;
Walaupun semua kurung dalam rumah,
Banyakkan amalan kepada Tuhan.

Tepian telaga bunga jambangan,
Kelibat unggas bersiul mesra;
Halwa telinga mencuit kenangan,
Selamat bertugas seceria suara.

Awan cerah hingga ke pekan,
Tinggi nian berarak mega;
Tuan di rumah kami hiburkan,
Sayangi diri jaga keluarga.

Pergi memancing membawa joran,
Sayang nya tak dapat ikan;
Adik beradik kita adalah jiran,
Persahabatan mulia tidak menghampakan.

Pohon cenderai dahannya patah,
Jatuh merintang di tengah jalan;
Jangan bercerai berpecah belah,
Wujud silaturrahim sesama jiran

Sayang saudara kasihkan jiran,
Beri hadiah bagi cenderahati;
Dalam memelihara jiran dan persaudaraan,
Pelihara hak lidah dan juga hati.

Parang berkarat dalam simpanan,
Dilampas tajam di tengahari;
Berjiran ibarat kedua belahnya tangan,
Saling membersihkan sesama sendiri.

Bawa manggis dalam timba,
Sama halia letak ditaman;
Jiran menanggis kuta berhiba,
Amalan mulia orang beriman.

Terkena jelaga ketika memasaknya,
Lauk berkuah berrserta nasi;
Jiran tetangga baik orangnya,
Musim buah selalu berkongsi.

Ayam denak terbang berkeliaran,
Di Pasir Besar hutannya dekat;
Membela anak kecil jiran,
Dah besar menjadi anak angkat.

Ambil joran umpan dilekat,
Air tenang di hujung desa;
Hidup berjiran elok muafakat,
Susah senang sama dirasa.

JULIA ramah pandai bercerita,
Bawa joran rapi diikat;
40 rumah keliling kita,
Hidup berjiran membawa berkat.

Pergi berakit membawa tangguk,
Sungai takat banyak talapia;
Jiran sakit wajib di jenguk,
Hidup bermasyarakat sesama manusia.

Biar terputus tali diikatan,
Kayu dibelah mengintung bara;
Jangan memutuskan hubungan kejiranan,
Hamba Allah semuanya bersaudara.

Bunga di taman merah menyala,
Tempat meletak lampu pelita;
Manis senyuman ibarat bergula,
Jiran sebelah saudara kita.

Lama hidup banyak pengalaman,
Kisah lama sering terkenang;
Hidup berjiran perlu bersefahaman,
Agar jiwa terana tenang.

Terbangnya cepat dari utara,
Di pohon Ara hinggap berlima;
Jiran setempat jiran bersaudara,
Tanpa mengira bangsa dan agama.

Burung merpati dipokok kelapa,
Sayang terikat si ayam serama;
Hormat menghormati saling menyapa,
Ukhuwah muafakat dibina bersama.

Jinaknya haiwan dibilang akur,
Dijaga baik diberi nama;
Jiran tetangga bak penghibur,
Tatkala suka dan duka tetap bersama.

Buat joran mengail ikan,
Umpan di makan dapat gelama;
Sayangi jiran rakan taulan,
Susah senang muafakat bersama.

Air telaga di petang hari,
Masin terasa banyak berbuih;
Jiran tetangga kanan dan kiri,
Di bulan puasa bertukar kuih.

Santan digaul ramuannya pekat,
Tepung diuli buat penganan;
Keutamaan bergaul dalam masyarakat,
Kebaikan budi erat kejiranan.

Kayu patah diganti buluh,
Tongkat pokok agar tak tumbang;
Pada yg susah usah mengeluh,
Kita membantu biar seimbang.

Bertegur sapa jadikan amalan,
Tak kira siang atau malam;
Suburkan kasih sayang sesama jiran,
Ibart manisnya gula masinnya garam.

Si dara bersimpuh menyulam tekat,
Buat teruna jadi bekalan;
Jiran yang baik membawa berkat,
Hidup bermuafakat jadikan amalan.

Berkasih sayang sehidup semati,
Bercinta jangan sambil lewa;
Jiran yang baik sentiasa di hati,
Tawa dan tangisnya sebati di jiwa.

Terbitnya awan nanti kelebat,
Sinaran naik kepulan bersih;
Hadirnya kawan jadi sahabat,
Jiran yang baik jangan disisih.

Terbang tinggi si burung angsa,
Berhenti terbang disengat tabuan;
Hidup kita berbilang bangsa,
Kekalkan hubungan eratkan perpaduan.

Pancing kelah sungai Beruas,
Umpan tapa dari kota;
Jiran sebelah janda berhias,
Pantang jumpa mengenyit mata.

Membaca quran bersama teman,
Asuhan qari dari serian;
Bertemu jiran lemparkan senyuman,
Moga menjadi amalan harian.

Jangan mudah berputus asa,
Hingga termenung berduka lara;
Jiran berbudi kita berbahasa,
Barulah hidup aman sejahtera.

Redup hari jemuran diangkat,
Mari sesama kain dilipat;
Hidup berjiran hidup berpakat,
Rezki dikongsi membawa berkat.

Tanam pinang rapat-rapat,
Biar senang puyuh berlari;
Jiran tetangga saudara terdekat,
Bertanya khabarlah setiap hari.

Tidur malam bertilam awan,
Petang hari bersembang dirumah jiran;
Burung terbang berkawan kawan,
Saudara terdekat kita itu lah jiran.

Pagi hari makan capati,
Minum pula air halia;
Sesama jiran hormat menghormati,
Itulah dia amalan mulia.

Melentok joran disambar nyonya,
Umpan roti dimakan labi-labi;
Memuliakan jiran besar pahalanya,
Sejarah terbukti di zaman nabi.

Ayam didik berkokok perlahan,
Kakinya terikat tali belati;
Adik-beradik duduk berjauhan,
Jiran terdekat jadi pengganti.

Memetik lada sepasang dara,
Dijual diniaga di pasar sabtu;
Bila ada kenduri-kendara,
Jiran tetangga menolong membantu.

Mengikat tali dibatang joran,
Joran diguna mengail ikan;
Ambil peduli terhadap jiran,
Hidup harmoni kita amalkan.

Itik angsa berenang bersama,
Dalam telaga itik serati;
Berlainan bangsa berlain agama,
Jiran tetangga sentiasa dihormati.

Di dalam raga tepung pelita,
Mengutip pinang di pinggir kali;
Jiran tetangga saudara kita,
Susah dan senang ambil peduli.

Kalau masam tentulah asam,
Pahit pula bagai hempedu;
Aku hulur ikan pekasam,
Jiran ku balas dengan budu.

Indah banjaran bercabang tiga,
Hijau melata pepohon rendang;
Adab berjiran harus dijaga,
Tundukan mata mencuri pandang.

Ulam pegaga sayurnya bendi,
Hantar sepiring gulainya tongsan;
Jiran tetangga terhimpun budi,
Doa diiring jadi balasan.

Terlompat lompat sianak merak,
Mati seekor tertelan kapur;
Jiran tetangga tempat berborak,
Usah lupa tanak nasi di dapur.

Sajian enak si buah ara,
Kuih lama pembuka selera;
Jiran tetangga bak saudara,
Hidup makmur dan sejahtera.

Dara bersimpuh menyulam tekat,
Buat teruna bawa bekalan;
Jiran muafakat membawa berkat,
Jadikan lah ia sebagai amalan.

Indah ukiran bukannya tekat,
Ambil satu bawa ke Cini;
Hidup berjiran kekal sepakat,
Saling membantu hidup harmoni.

Batu geliga siap diikat,
Cantik berseri buat hantaran;
Bila tetangga saling sepakat,
Pasti harmoni hidup berjiran.

Gadis manis duduk di tangga,
Bila ditegur tersenyum malu;
Kita hidup bersama jiran tetangga,
Saling bantu membantulah selalu.

Anak serati terkena badik,
Turun berenang di tepi huma;
Jiran seperti adik beradik,
Susah senang tetap bersama.

Warna cerah cincin suasa,
Dipakai indah gadis pingitan;
Sungguh meriah bulan puasa,
Bertukar juadah sesama jiran.

Biar di desa mahupun di kota,
Amalkan kerja berganding bahu;
Jangan kerana kemewahan kita,
Jiran berlapar buat tak tahu.

Kain tenun kain pelikat,
Corak berbunga sangat bermutu;
Jiran tertangga saudara sepakat,
Susah senang sama membantu.

Anak itik si anak angsa,
Berenang-renang di air tenang;
Berjiran tak kira agama dan bangsa,
Hidup muafakat susah dan senang.

Redup banjaran subur gelugur,
Terap, berangan lebatnya ara;
Hidup berjiran tegur menegur,
Akrab hubungan bagai saudara.

Naik rakit di musim bah,
Kayuh tersalah hanyut ke Pedu;
Kalau sakit ditimpa musibah,
Jiran tetanggalah tempat mengadu.

Hidup berjiran amalkan muafakat,
Tolong menolong jadi amali;
Kalau jiran sudah dekat,
Ibarat bau gulai dalam kuali.

Hendak ke kota mencari sutera,
Beli juga pisang sesikat;
Bulat kata aman sejahtera,
Jiran tetangga saling muafakat.

Duduk bersantai di pantai punggur,
Menikmati keindahan saujana pandangan;
Sesama jiran tegur menegur,
Ziarah menziarahi jadikan amalan.

Kuning kuning si baju kuning,
Sungguh segak bunga dibahu;
Sakit demam sakit pening,
Tak salah ambil lah tahu.

Indah halaman dik bunga Gelam,
Bendul tangga dihinggap tempua;
Manis senyuman bertukar salam,
Jiran tetangga adik beradik kedua.

Kain dewangga halus sutera,
Ramai berkenan susah dicari;
Jiran tertangga ibarat saudara,
Dicubit kanan terasa kiri.

Memikat tempua di Pulau Tiga,
Pulang bersampan ke hulu muara;
Muafakat kata sesama tetangga,
Nyaman harmoni hati pun gembira.

Pergi Tuaran empat jejaka,
Leka perhati dua sejoli;
Dengan jiran berbaik sangka,
Iri hati jangan sesekali.

Tahan pukat dan juga belat,
Air yang tenang banyak ikannya;
Jiran sepakat membawa berkat,
Susah senang biar bersama.

Terburu disauk si ikan sepat,
Berenang melentuk sebelah sampan;
Terbau lauknya jiran terdekat,
Dihulur semangkok mengelak kempunan.

Digigi air memasang belat,
Dapat seekor ikan bentutu;
Jiran muafakat membawa berkat,
Hidup harmoni saling membantu.

Songket biru indah ditekat,
Dua sejoli sehidup semati;
Hidup berjiran amalkan muafakat,
Negara makmur tetap dihormati.

Indah sulaman bercorak alam,
Kain dewangga halus sutera;
Manis senyuman berjabat salam,
Jiran tetangga ibarat saudara.

Pergi memancing si ikan belanak,
Janganlah lupa bawa bekalan;
Bila ku ingat zaman kanak-kanak,
Sehingga kini masih berkekalan.

Sungguh manis limau bali,
Manis lagi buah rambutan;
Bermain sereemban dan lompat tali,
Permainan tradisional tetap diingatan.

Sungguh manis limau bali,
Manis lagi buah rambutan;
Bermain sereemban dan lompat tali,
Permainan tradisional tetap diingatan.

Dijolok-jolok belalang tanah,
Di tepi sawah berduri semambu;
Bermain pondok-pondok di belakang rumah,
Ada juga yang jadi ayah dan ibu.

Layang layang bertali tangsi,
Main guli di bawah tangga;
Gajah tak ponah makan nasi,
Tapi badan gedempol juga.

Memilih kain berasak-asak,
Di pasar kuala ramai pembeli;
Kakak bermain masak-masak,
Adik pula bermain guli.

Duduk bersimpuh di tepi bangku,
Sambil bermain si batu congkak;
Itulah kenangan zaman kecil ku,
Bermain bersama adik dan kakak.

Sayur kacang ikan kerisi,
Buat santapan berulam peria;
Galah panjang mainan tradisi,
Bersama teman bersuka ria.

Menggoreng puyu untuk diratah,
Telah dijala dapat sekarung;
Senapang kayu berikat getah,
Peluru pula bijinya terung.

Kura-kura mendengus keluh,
Kepala melekap bawah titi;
Aku kira sampai sepuluh,
Siapa tertangkap dia ganti.

Air kelapa buah limau,
Jadi makanan di Solok Duku;
Pukul berapa Tok Rimau,
Itulah permainan kesukaanku

Pagi hari bermain lelayang,
Petang hati bermain guli;
Dikau tetap ku sayang,
Namun diriku tak dipeduli.

Terbang helang berpusing pusing,
Jauh tinggi nun diawan;
Dalam banyak banyak gasing,
Kayu jambu tak boleh lawan.

Dari Sentul tuju Segambut,
Bawa bertih habis dijaja;
Seronok betul main selambut,
Tarik upih hingga ke senja.

Ada kodok di tepi reban,
Petik maman dibawa pulang;
Main pondok batu seremban,
Rindu teman alang-kepalang.

Laman terbentang tepi berkerikil,
Tersedia untuk lubang digali;
Waktu petang rakan memanggil,
Berkumpul untuk bermain guli.

Meniti budak di atas titi,
Takutnya rebah jalannya laju;
Mata ditutup sebelah teliti,
Dalam bulatan guli dituju.

Berkias madah beralun lunak,
Wajah ceria saudara saudari;
Sungguh indah zaman kanak-kanak,
Riang gembira sepanjang hari.

Bermain guli dilaman rumah,
Warna gulinya cantik menawan;
Senyum diberi bersifat ramah,
Murah rezeki ramai lah kawan.

Isikan air di dalam baldi,
Bawa kehutan mencari nira;
Seronok dulu main konda kondi,
Berlari-lari sambil mengira.

Ditebang rebah pohon bidara,
Kayunya dibuat membakar ikan;
Pluck terbang dibaling ke udara,
Jatuh berdentum jadi keseronokkan.

Paya banyak si ikan keli,
Tangkap seekor untuk dimakan;
Punyalah seronok bermain guli,
Perut lapar lupa nak makan.

Ambil akar mengikat rusa,
Rusa tejerat tepian onak;
Gelanggang pendekar warisan bangsa,
Terpisah tidak di zaman kanak-kanak.

Tika sang kancil lain dikurung,
Pakat berlari memanjat busut;
Leka si kecil main tempurung,
Diikat tali dibuat kasut.

Pergi ke kedai membeli kotak,
Hendak di isi buah berangan;
Teringat aku zaman budak budak,
Itu semua tinggal kenangan.

Tinggi sungguh pohon berangan,
Tempat berteduh sepasang rusa;
Cerita yang dulu tinggal kenangan,
Budak-budak sekarang tak boleh merasa.

Tun teja dari Lampong,
Naik perahu pulang ke desa;
Rasanya seronok duduk di kampong,
Bermain berenang perkara biasa.

Budak-budak bermain gasing,
Bermain saling pangkah memangkah;
Kalau susah janganlah bising,
Berusaha ikhtiar selesaikan masalah.

Layang-layang terbang tinggi,
Diterbangkan ramai tepi paya;
Hidup kita ada untung rugi,
Hanya yang tabah pasti berjaya.

Kicau burung di pagi hari,
Matahari bersinar terang;
Zaman kanak kanak riang berlari,
Hingga kini tetap terkenang.

Pegi mengail tepi sungai,
Bawak seekor ikan keli;
Jangan kita buat perangai,
Lebih baik main guli.

Bersiar siar di bandar seremban,
Mencari cacing mesti digali;
Kakak bermain batu seremban,
Bersama abang bermain guli.

Pergi memancing mencari cacing,
Mencari cacing bersama Suli;
Zaman kanak-kanak bermain gasing,
Bermain gasing dan juga guli.

Naik basikal berpusing,
Bila jatuh jangan bertekak;
Budak lelaki main gasing,
Budak perempuan main congkak.

Kepungan sudah ada sang kancil,
Jangan diletak kayu, keluli;
Kenangan indah ketika kecil,
Bermain congkak dan tuju guli.

Cantik kain baju kebaya,
Kain ela dipotong labuh;
Mari bermain sepak raga,
Timbang bola badan berpeluh.

Biskut kelapa terasa lemau,
Dihidang nyonya kacukan banjar;
Pukul berapa datuk harimau,
Habis bertanya datuk pun kejar.

Cincin warisan berbatu permata,
Tampak berseri diukir ukir;
Baling tin,Seremban permainan kita,
Warisan tradisi semakin terpinggir.

Jalak lenteng lakonan seniman,
Anak desa inginkan puteri;
Bermain teng teng di tengah laman,
Dikejar angsa bertempiaran lari.

Seri Siantan suka berlenggang,
Membawa kelapa jalan perlahan;
Gelung rotan dipusing di pinggang,
Berlawan siapa yang lama tahan.

Tarian zapin sudah diisi,
Jangan diisi tarian celaru;
Kuda kepang permainan tradisi,
Gagahkah lagi di zaman yang baru.

Bermain congkak di pesta tahan,
Menang berganda hadiah idaman;
Janganlah bongkak di bumi Tuhan,
Apa yang ada semuanya pinjaman.

Mencari umbut digigitlah lintah,
Di tepi bendang tepian titi;
Bermain selambut bijilah getah,
Sangatlah girang sukanya hati.

Beli laksa di pekan Danok,
Laksa disorok dalam cerana;
Membesar di desa cukup seronok,
Main sorok-sorok hingga terlena.

Bunyi rebana sudah bergema,
Cepatlah adik nanti terlambat;
Wau, gasing permainan lama,
Bagaimana mungkin mahu dimartabat.

Jalan berliku pargi ke Tangkak,
Beli sekilo si udang galah;
Zaman kecilku suka bermain congkak,
Jadi hero tak pernah kalah.

Tuju ke reban baiki bumbung,
dibubuh redai tempa sehala;
batu seremban tinggi dilambung,
jatuh berderai timpa kepala.

Isi pulut dalam bakul,
Buat tapai untuk diperam;
Tali dililit gasing dipukul,
Gasing pecah menangis geram.

Terasa lapang berehat di depan,
Bukit Berapit cantik tempatnya;
Dibuat senapang daripada papan,
Terung pipit menjadi pelurunya.

Jangan nyaring menyapa orang,
Bunyinya kasar tidaklah enak;
Bermain tingting dan galah panjang,
Teringat pula zaman kanak-kanak.

Panjat bukit sambil merangkak,
Lepas makan perut sengkak;
Terkenang kenangan bermain congkak,
Bermain bersama arwah kakak.

Beli pahat jala serawan,
Di pinggir kali pokok beban;
Waktu rehat bersama kawan,
Main guli batu seremban.

Telang merukah ke lain pusing,
kaduk merempuh lentur serangkak;
silang memangkah bermain gasing,
duduk bersimpuh mengatur congkak

Lari sang kancil diserkup kain,
Ke rumpun bemban menuju kali;
Di masa kecil ralit bermain,
Jemu seremban melontar guli.

Kanak-kanak bermain galah,
Galah diambil dari paya;
Hidup jangan mudah mengalah,
Selalulah berusaha hingga berjaya.

Ambilkan galah tolonglah tunjuk,
Galah yang lain untuk si bujang;
Jikalau kalah aku merajuk,
Kenangan bermain hai galah panjang.

Jalan pusing kampung hainan,
Nasi ditanak jangan berangan;
Congkak gasing tradisi mainan,
Zaman kanak kanak jadi pertandingan.

Nasi lemak rasanya enak,
Sambal tumis pedas sekali;
Rasa seronok zaman kanak-kanak,
Bermain congkak bermain guli.

Pagi pagi memetik petai,
Penat memetik pakai galah;
Zaman dulu belajar tak pandai,
Banyak ponteng nak ke sekolah.

Laluan denai sangat sempit,
Cari pula jalan lurus;
Tembak guna terung pipit,
Seronok berlari badan kurus.

Pecah cawan menjadi serpih,
Jangan dibiar ia bersepah;
Leka berkawan menarik upih,
Tidak sedar senja dah merah.

Ke pohon buluh mencari rebung,
Di sengat tebuan lari bertempiaran;
Pinggang di gelek bermain relung,
Adik menangis tiada hiraukan.

Berdagang ke Champa Daeng Melewar,
Gulai belanak dibekal kakak;
Rindu menyapa apa penawar,
Zaman kanak-kanak bermain congkak.

Bergema bising ikan di lukah,
Tersangkut batang pokok seroja;
Bermain gasing pangkah memangkah,
Leka sepetang sehingga senja.

Jalan berliku juga beronak,
Duri terpijak tidaklah asing;
Zaman riang kanak-kanak,
Bermain congkak bermain gasing.

Langit nampak mendung,
Mentari entah di mana;
Hutang banyak dikendung,
Menipu sini sana.

Ayah asah keri,
Asah tepi laman;
Kalau cari isteri,
Cari yang beriman.

Apa dalam baju,
Sekuntum bunga idaman;
Jangan pandu laju,
Nanti kena saman.

Minum dalam cawan,
Sarapan lepas subuh;
Biar ramai kawan,
Jangan ramai musuh.

Sedap kuih talam,
Buat putri ayu;
Jauh kirim salam,
Dekat pujuk rayu.

Makan buah kuini,
Potong biar tebal;
Sarapan pagi ini,
Lempeng cicah sambal.

Minum guna cawan,
Sarapan nasi dagang;
Bila dah tertawan,
Baik berterus terang.

Pantun tiga kerat,
Nampak macam mudah;
Badan makin berat,
Kena rajin riadah.

Petik pucuk manis,
Sayang sudah layu;
Mimpi jumpa anis,
Tengah mancing puyu.

Naik gunung daik,
Nampak bayang bayang;
Kalau hati baik,
Ramai orang sayang.

Anak lembu merah,
Tambat di pokok asam;
Adik kena marah,
Tarik muka masam.

Naik kapal selam,
Pergi rumah penghulu;
Jauh berkirim salam,
Berjumpa saya kelu.

Berjalan bersama nyonya,
Melintas di atas titi;
Apa lah ubatnya,
Jika rindu di hati.

Angan beli baldi,
Singgah dekat kedai;
Jangan termakan budi,
Nanti diri tergadai.

Pisang dua tandan,
Masak atas peti;
Sayang semua kawan,
Dikenang sampai mati.

Bangau tengah bendang,
Tepi pokok pauh;
Angau sudah berdendang,
Rindu orang jauh.

Ayam tak patuk,
Itik tak sudu;
Mata dah mengantuk,
Jom kita beradu.

Pergi Teluk Wanjah,
Sarapan makan roti;
Biar buruk wajah,
Jangan buruk pekerti.

Petang pergi pekan,
Jumpa gadis ayu;
Mari kita daulatkan,
Khazanah pantun Melayu.

Menjolok buah pauh,
Kaki tertusuk duri;
Mahu pergi jauh,
Berdagang membawa diri.

Bunga di tepi tasik,
Buah di tepi kolam;
Berteman Radio Klasik,
Pagi sampai malam.

Angin bertiup kencang,
Kini bertukar perlahan;
Kita hanya merancang,
Jodoh ketentuan Tuhan.

Cempedak luor pagor,
Minta tolong jolok;
Teman baru belajor,
Minta tolong tunjok.

Pulut dalam gantang,
Beras dalam cupak;
Mulut jangan lantang,
Nanti kena penyepak.

Pergi pasar malam,
Beli buah laici;
Jangan suka berdendam,
Nanti orang benci.

Pipis sebakul lada,
Sambil makan ciku;
Renung wajah bonda,
Sejuk damai hatiku.

Duduk tepi tasik,
Bekal dengan manisan;
Jangan suka berbisik,
Nanti orang perasan.

Malam minum jamu,
Ramuan buah peria;
Kita tuntut ilmu,
Hingga hujung usia.

Makan kuih talam,
Minum air segelas;
Saya bagi salam,
Mengapa tak balas.

Itik pulang petang,
Sambil berlari-lari;
Mengaku masih bujang,
Tapi dah beristeri.

Makan petai jawa,
Sambil kuak lentang;
Tenang fikiran jiwa,
Tak banyak hutang.

Burung kenari cantik,
Hinggap atas pokok;
Dara berkain batik,
Teruna segak bersongkok.

Kalau makan kari,
Makan tepi tasik;
Bangun pagi hari,
Dengar radio klasik.

Lari dikejar angsa,
Bilang sampai tiga;
Usah buang masa,
Rugi kita juga.

Buai laju-laju,
Sampai pokok sena;
Kena jampi tuju,
Tidur tidak lena.

Bangun gosok gigi,
Rambut kena sikat;
Senaman setiap pagi,
Badan jadi sihat.

Makan roti bakar,
Sedap planta terasa;
Semua apa kabar,
Semoga sihat sentiasa.

Kaki pakai selipar,
Cuci air perigi;
Perut sudah lapar,
Jom sarapan pagi.

Keindahan asli desa,
Menjadi daya tarikan;
Santun berbudi bahasa,
Senyum sentiasa diukirkan.

Kerat biji kiambang,
Taruh dalam sudu;
Dekat rasa bimbang,
Jauh rasa rindu.

Riuh bunyi kereta,
Tempat jual roti;
Biar jauh dimata,
Tapi dekat dihati.

Sedap buah betik,
Bolih cuba rasa;
Harap rupa cantik,
Tiada budi bahasa.

Sedap rasa bubur,
Makan tepi tasik;
Jom kita berhibur,
Dengar Radio Klasik.

Tebang pokok akasia,
Timpa daun kesum;
Kita satu Malaysia,
Berbagai suku kaum.

Banyak pokok semalu,
Tumbuh tepi perigi;
Pagi senyum selalu,
Hingga nampak gigi.

Pergi pasang tajur,
Bekal kuih koci;
Hati tidak jujur,
Semua orang benci.

Makan buah jeruk,
Masam rasa cuka;
Jangan berperangai buruk,
Orang tak suka.

Pagi hari pergi ke sawah,
Waktu petang baru nak pulang;
Nampak dimata hidup mewah,
Tapi hutang keliling pinggang.

Pahit rasa hempedu,
Masam buah kepayang;
Bila jauh rindu,
Dekat makin sayang.

Tebas akar seruntun,
Tebang pokok kuini;
Masuk satu pantun,
Rancakkan laman ini.

Pergi pulau Daik,
Untuk cari lokan;
Radio klasik terbaik,
Irama merentas zaman.

Pauh hidu sakan,
Lupa hendak dibeli;
Jauh rindu rakan,
Jumpa tidak peduli.

Panjat gunung daik,
Burung dalam sarang;
Kalau nak buat baik,
Pedulikan cakap orang.

Ambo tumpang lalu
Mahu jemur cindai
Belajar pantun dulu
Baru cepat pandai.

Kayu jati bertarah,
Dari Kampung Merua;
Jangan marah marah,
Nanti cepat tua.

Kapal turun sauh,
Singgah dekat hulu;
Rindu bila jauh,
Jumpa rasa malu.

Memang tak cantik dilihat,
Pakaian lusuh kotor;
Kalau rasa taksihat,
Cepatlah jumpa doktor.

Bina empang daik,
Tahan air sungai;
Kalau adik baik,
Mak bagi rantai.

Rendah sarang tempua,
Tepi pokok semalu;
Selamat pagi semua,
Moga ceria selalu.

Tinggi pohon rumbia,
Ceria burung kedidi;
Selamat pagi Malaysia,
Sihat dan dirahmati.

Buai laju laju,
Bawah dahan mati;
Dalam kocek baju,
Gambar cinta hati.

Buat kuih talam,
Makan pagi hari;
Jauh kirim salam,
Dekat mengapa lari?

Berbatik kita pergi ke parti,
Parti keraian hari jadi;
Cantik di mata cantik di hati,
Jadi pakaian hiasi peribadi.

Kain batik kain pelikat,
Berbagai warna jadi buruan;
Wajah cantik pandai memikat,
Hati yang mana tidak keruan.

Berkain batik Si Gadis Sulu,
Naik pedati pulang ke desa;
Berwajah cantik santun pemalu,
Mencair hati teruna perkasa.

Batik bercorak sibunga palas,
Dijemur orang di atas pagar;
Orang berbudi tak harap dibalas,
Kalau berhutang wajib dibayar

Jangan diperap si kainnya batik,
Sidai dijemuran atas tangga;
Jangan diharap air setitik,
Jika ditelan tak hilang dahaga

Bahtera terjongket dipukul gelora,
Bahtera ditambat di Bagan Semporna;
Kain songket pakaian nak dara,
Kain pelikat sarungan teruna

Berkain batik ke Pulau Tioman,
Membawa pala dan juga lokan;
Sutera Batik menjadi idaman,
Belacu pula jangan dilupakan.

Kain sutera indah nan bernilai,
Samping songket berselang bayang;
Anak dididik mesra dibelai,
Moga menjadi insan penyayang.

Kain batik kain pelikat,
Pakaian warisan orang Melayu;
Budi baik orang terpikat,
Wajah manis orang nya ayu.

Cantik indah sulaman batik,
Buat dari tenunan Jawa;
Jika mempunyai wajah cantik,
Pasti menjadi idaman jiwa.

Kain buruk atas papan,
Dibuat sapu si airmata;
Biar lah buruk wajah mu tuan,
Kasih mendalam tidak terkata.

Kain buruk di atas bata,
Kain sutera buat tenunan;
Biar buruk di pandang mata,
Hatiku kasih pada mu tuan.

Kain belacu buat basahan,
Tenunan songket dipuja orang;
Rindunye hati tiada tertahan,
Pada anak dirantau orang.

Bulan bercahaya di Tanjung Jara,
Ke bintang di depan mata melerek;
Kurung kebaya pakaian dara,
Nampak bersopan cantik menarik.

Batik dijaja dipekan sehari,
Kain sari dijual sama;
Cantik bahasa sopannya diri,
Jadi sebutan orang selama-lama.

Belacu tetap jadi pilihan,
Boleh dipakai dibuat basahan;
Begitu besar budi mu tuan,
Beralih masa tetap berkekalan.

Bersulam indah emas sutera,
Rasa teruja hati di dalam;
Biar jauh rindu di damba,
Dalam doa berkirim salam.

Kain batik dari Sumatera,
Buat basahan setiap hari;
Alang kan cantik kain sutera,
Bila di pakai macam bidadari.

Kain baldu mahal harganya,
Di simpan orang di dalam peti;
Kalau dibuat kebaya nyonya,
Cantik di mata cantik di hati.

Singgah bahtera riak cetusan,
tidaklah enak didengar orang;
Kain sutera corak lukisan,
Sumbangsih anak dari seberang.

Sutera emas cindai sebabak,
Muram melarat pagi rentapnya;
Bahtera cemas dibadai ombak,
Karam di darat lagi lemasnya.

Tepak sireh berbenang emas,
Cembul tembaga disusun rapi;
Adat berkasih terasa cemas,
Bila curiga merusuk hati.

Pokok bidara sipohon kemboja,
Kerap dibaja oleh si nyonya;
Walau sutera kerap dipuja,
Belacu juga banyak jasanya.

Pakai baju bunga  bunga,
Pergi ke kedai mak Siti;
Pakai sampin terpinga- pinga,
Di ikat rapi sepenuh hati.

Daun pegaga tumbuh melata,
Bunga mawar mekar didahan;
Sungguh cantik di pandang mata,
Batik sutera jadi pilihan.

Kain sutera baju kebaya,
Baju tidur baju kelawar;
Hendak bertemu apakan daya,
Hanya suara menjadi penawar.

Kain cindai ditenun bersulam,
Benang selembar jahitan berawan;
Datang siang menggantikan malam,
Semoga panas dinaungi awan.

Kain cindai ditenun bersulam,
Benang selembar jahitan berawan;
Datang siang menggantikan malam,
Semoga panas dinaungi awan.

Kain batik si kain sarung,
Lalu dicetak ditengah laman;
Wajah cantik mengapa sombong,
Itu semua sekadar pinjaman.

Pergi ke pekan berkain batik,
Ingin mencari sutera karisma;
Telah keudara sajian klasik,
Bertemankan sicantik molek dj anisma.

Batik dipakai zaman dulu,
Pergi bawak kerumah nyonya;
Cantik dipakai hari minggu,
Kain belacu murah harganya.

Sinar bulan sangatlah indah,
Mendayu pungguk di pohon ara;
Semasa berkenalan memberi hadiah,
Sepersalinan baju kain sutera.

Tidur nyenyak di awan biru,
Burung jentayu berangan membayang;
Biar pun banyak pakaian baru,
Baju Melayu tetap kusayang.

Di senja kala menjolok setangkai,
Buah delima sungguh lebat;
Sekali-sekala bila memakai,
Baju panglima terasa hebat.

Tenun Pahang warisan budaya,
Buatan dari tirai besi,
Songket sutera sangat berharga,
Batik juga pilihan hati.

Songket tenunan si anak dara,
Dibuat samping teruna idaman;
Walau berkelana ke luar negara,
Hati tertinggal di kampung laman.

Mudik perahu selagi berdaya,
Lubuk sebarau letaknya di hulu;
Kain songket pakaian budaya,
Seni tenunan sejak dahulu.

Ziana zain Penyanyi pujaan,
Cantik berseri bila berkebaya;
Pakaian melayu jangan dilupakan,
Berbaju telok belanga tampak bergaya.

Bersampin songket berbaju melayu,
Sutera cina dibuat cheongsam;
Bersatu padu tidak mudah layu,
Teguh agama beradat resam.

Halus tenunan songket Terengganu,
Pakai bersama selendang sutera;
Hidup di dunia tuntutlah ilmu,
Buat bekalan dihari tua.

Timur barat selatan utara,
Di lembah sana tempat teratai;
Memang mahal kain sutera,
Alah membeli menang memakai.

Jauh belayar naik bahtera,
Dipukul ribut bahteta bergoyang;
Indah sungguh kain sutera,
Kain pelikat juga dipakai orang.

Sampan kolek menuju seberang,
Pendayung patah sampan tak sampai;
Biar sutera dipandang orang,
Belacu pula tetap dipakai.

Berbaju batik kebaya nyonya,
Dipakai orang zaman dahulu;
Apa khabar sahabatku semuanya,
Moga sihat sihat dan ceria selalu.

Bahtera berlayar menuju utara,
Pulau Angsa tempat singghan;
Betapa mahal kain sutera,
Belacu juga buat basahan.

Becok murai diatas dahan,
Mencari kawan terbang bersama;
Kebaya nyonya berlenggang di jalan,
Hati terpikat anak dara siapa.

Di dalam bendang subur kemahang,
Tempat bergabung si ikan tilan;
Kain sebidang tenunan Pahang,
Gadis kelubung lawa berjalan.

Buah teratai dijual bertangkai,
Singgah Batu Gajah untuk bersantai;
Bior buruk kain kita pakai,
Boleh dibuat pengelapnya lantai.

Jalan-jalan ke Ulu Tiram,
Hati teringin nak beli jeruk;
Kalau hujan biarlah malam,
Bila dingin ada yang peluk.

Gajah berlari di Kuala Gandah,
Sambil makan buah kana;
Usah dilayan hati yang gundah,
Kelak jiwa jadi merana.

Dari Klang ke Pulau Pinang,
Cari rezeki diusia muda;
Hati teringat airmata bergenang,
Kenangkan pengorbanan ayah dan bonda.

Anak wak-wak ditangkap diikat,
Dibuat mainan ditimang dilambung;
Di Miri, Sarawak hatiku terpikat,
Dengan keturunan Puteri Santubong.

Angin sepoi di waktu petang,
Elok berjalan ambil udara;
Hatiku rindu malam dan siang,
Bilalah bulan jatuh ke riba.

Di Batu Gajah singgah bertamu,
Sempat berkelah di Pantai Segari;
Menjadi adat orang berilmu,
Ibarat lilin membakarnya diri.

Sungguh cantik Pulau Tioman,
Lautnya jernih pantainya indah;
Ucapan selamat pagi buat semua teman,
Semoga hari ini semuanya indah.

Waktu petang berkeliaran kerbau,
Ditarik paksa masuk kandangnya;
Jika sampai di Lubuk Merbau,
Nikmatilah laksa yang enak rasanya.

Batu Gajah sebuah pekan,
Sungai Kinta merentang panjang;
Jika hidup tiada menyenangkan,
Jangan kita menyusahkan orang.

Bandar bersejarah kota Melaka,
Dekat pelabuhan ada perahu;
Jangan marah berpaling muka,
Baik simpan orang tak tahu.

Dari Rajang hendak ke Bintulu,
Singgah sebentar di Tanjung Manis;
Bila terkenang kesah yang lalu,
Resah hiba hati menangis.

Pusu Tiga kampung saya,
Tempat aman dan damai;
Saya terkenal tapi tidak kaya,
Allah sayang kita bukan dinilai oleh orang ramai.

Pulau Pinang pulau Mutiara,
Kenangan berdua hati terusik;
Moga tenang sihat sejahtera,
Buat semua kerabat klasik.

Kalau pergi ke Kuala Kedah,
Makan laksa di Telok Kechai;
Bercinta sudah bertunang sudah,
Tunggu pinangan bilakan sampai.

Air Pak Abas di Alor Gajah,
Bacang, Semabok nama diberikan;
Asam pedas Melaka terkenal lah sudah,
Belacan, cencalok jadi pujaan.

Hatiku rabak koyak berlubang,
Dijahitkan dengan benang sutera;
Beralun ombak di Rantau Abang,
Menggamit kenangan dibelai asmara.

Dari Johor pergi utara,
ggah di Melaka beli berangan;
Apakah ubat hati yang lara,
Pastinya radio klasik mengamit kenangan.

Berkayak berakit laluan berjeram,
Sungai Tembeling situ tempatnya;
Bersusah bersakit hidupnya resam,
Usaha di gembeling mampu mengubahnya.

Teluk Cempedak airnya biru,
Taman Gelora tempat rekreasi;
Seribu tahun tetap ku tunggu,
Tidak akan berubah hati.

Kota Lama diberi nama,
Tempat berteduh tempat riadah;
Biar hidup berkerjasama,
Agar kerja menjadi mudah.

Cinta berpaut dipantai merdeka,
Ke Tanjung dawai membeli belah;
Andai hidup asyik berleka,
Rezeki tk kan datang dngan mudah.

Kapal Dagang dari seberang,
Sarat muatan kayu meranti;
Dari jauh tuan/puan datang,
Orang Melaka sedia menanti.

Pergi Berkelah di Pantai Melawi,
Singgah sebentar di pekan Jelawat;
Sematkan hati semangat pertiwi,
Biar perpaduan jadi hebat.

Dari Temerloh pergi ke Rasah,
Jangan lupa membeli tali;
Apa di keluh apa di kesah,
Orang yang tidak ambil peduli.

Pohon pauh orang tebangkan,
Menimpa beranda tercabut paku;
Permatang Pauh takkan kulupakan,
Kerana Zaleda mencuri hatiku.

Negeri Pahang banyak hutan,
Bandar Temerloh nama diberi;
Patin tempoyak jadi sebutan,
Mertua lalu tak sedar diri.

Pulau Pandan sederhana besar,
Sungguh cantiknya dipandang mata;
Di Bukit Chandan Kuala Kangsar,
Di situ tempatnya kujatuh cinta.

Di Kuala Kurau mengail semilang,
Bila dapat masak berlada;
Hilang kemarau rindu menghilang,
Bila dapat isteri nan muda.

Sayang Sarawak sungainya sempit,
Buah kepayang lambung-lambungan;
Hendak kubawak perahuku sempit,
Tinggal lah sayang tinggal junjungan.

Johor Lama kota yang penting,
Ramai pedagang berniaga di situ;
Hidup umpama aur dan tebing,
Bekerjasama saling membantu.

Tanjung Katung airnya biru,
Tempat mandi nak dara jelita;
Hasrat tergantung kerana cemburu,
Si dia tak sudi menjalin cinta.

Dulu Teluk Anson kini Teluk Intan,
Menara condong mercu tandanya;
Kaseh sayang tak boleh dipisahkan,
Ibarat lagu dengan iramanya.

Banyak gua di Langkawi indah,
Jadi kenangan sepanjang hayat;
Sentiasa berdoa kepada Allah,
Semuga di kabulkan segala hajat.

Beli selasih di Cangkat Duku,
Untuk dibawa ke Gelang Patah;
Apa lah malang nasib diri ku,
Sampai ke tua menoreh getah.

Makan Pinang di tepi tasik,
Sambil melihat ikan berenang;
Tanjung kembang tempat yang menarik,
Di situlah akan berlangsungnya pesta layang-layang.

Layah geroda mara jentayu,
terbang selesa tuju Belaga;
madah bunda bahasa Melayu,
keagungan bangsa nilai berharga.

Indah sungguh Pantai Merdeka,
Riuh rendah penggunjung datang;
Jangan dilayan hati yang duka,
Ayuh bersantai di angin petang.

Seri Mersing lagu melayu
Dinyanyikan oleh biduan lama;
Hatiku runsing bertambah sayu,
Kerana tak boleh nak hidup bersama.

Cemara pantai cantik teratur,
Teluk Bidara nama pantainya;
Leka bersantai bermain catur,
Tentulah dara benci padanya.

Gunung Kinabalu dekat Kundasang,
Sungguh indah bila dipandang;
Siang malam terbayang-bayang,
Teringat adinda bilakah datang.

Kalau tuan ke Tanjung Kenari,
Kirim kan saya si buah manggis;
Belum berjalan sudah berlari,
Bila jatuh kenapa menangis.

Mari berkelah ke Pulau Segari,
Sambil berkelah mencari kerrang;
Andai hidup meninggi diri,
Kelak nanti dibenci orang.

Dari Melaka pergi ke Jabur,
Singgah di taman tepian tasik;
Rindu siang bawa berhibur,
Berteman lagu di Radio Klasik.

Pulau Pangkor indah berseri,
Tempat kita bermandi-manda;
Kalau ingin wajah berseri,
Hati yg baik semat di dada.

Pulau Pisang benua selatan,
Di pantai Pontian nampak terlihat;
Sebarkan salam eratkan persaudaraan,
Hubungan mersa hidup muafakat.

Tiupan angin dingin terasa,
Pohon nyiur melambai lambai;
Rindu di hati dapat dirasa,
Bila melihat ombak di pantai.

Pergi bercuiti ke Kuala Kemaman,
Singgah sebentar di Tanah Merah,
Mulakan pagi dengan senyuman,
Semoga rezeki bertambah murah.

Tidur mengereng sambil beradu,
Diserang selesema angkara langsat;
Pisang goreng penawar rindu,
Saujana Utama gerai berpusat.

Berombak Sipadan ke pantai memintal,
Lembayong senja membuai kenangan;
Rindu tuan alas berbantal,
Rindu hamba beralas lengang.

Teluk Senangin pandang tak jemu,
Berulang kali singgah dan mandi;
Rasa teringin hendak bertemu,
Sayang sekali dia tak sudi.

Mulakan senyuman di awal pagi,
Hindarkan gundah dan gulana;
Marilah singgah dikota Tinggi,
Banyak sejarah ada dimana-mana.

Ke Pekan Sari membeli-belah,
Tanjong Tuan tempat di tuju;
Rasa rindu hamba menjengah,
Mengapa tuan buat tak tahu.

Dari Batu Pahat nak ke Kuala Lumpur,
Tengah jalan orang berpusu-pusu;
Malam hari tak dapat tidur,
Asyik merindu senyum manismu.

Tajuk Johor namanya lagu,
Johor Bahru ibu negeri;
Andai tidur teringat ibu,
Tanda rindu tiada bertepi.

Tanjung Kling terkenal sudah,
Mandi Safar ketika dulu;
Hati sedih terasa gunda,
Mengenang masa terus berlalu.

Jika singgah ke Kuala Terengganu,
Boleh melihat penyu bertelur;
Buat baik janganlah jemu,
Berkat lagi jika selalu jujur.

Ikan buntal tiada bersengat,
Timbul tenggelam hanyut ke tepi;
Tepuk bantal panggil semangat,
Semangat datang ddalam mimpi.

Pulau Tioman cantik menawan,
Tempat berkelah di hujung minggu;
Hati merindu tidak tertahan,
Aku di sini setia menuggu.

Pergi bercuti di Kuala Perlis,
Sambil mkan mangga harum manis;
Aduhai si buah hati ku berada di negeri Perlis,
Orangnya hitam manis.

Tanjung Bidara pantainya indah,
Tepi laluan dara jelita;
Jiwa gelora bertambah gundah,
Bila tuan jauh di mata.

Pergi ke pekan membeli batik,
Kain pun cantik warna pun cerah;
Setiasalah kita berbuat baik,
Banyak sahabat rezeki bertambah.

Tanjung Malim lokasi indah,
Bangun pagi sejuk menggigil;
Jika kelapangan marilah singgah,
Mandi-manda di Sungai Bil.

Bermandi-manda di Telok Bayu,
Bersuka ria anak-anak muda;
Hatiku dilanda rindu padamu,
Mengapa sepi tanpa berita.

Negeri Sembilan ada Sri Menanti,
Sarawak pula ada nama Miri;
Janji cintanya sehidup semati,
Tetapi mati aja cari pengganti.

Pantai lido tempat berkelah,
Santai bersama keluarga dan taulan;
Usah kita berkeluh kesah,
Kehidupan pasti ada rintangan.

Pergi ke pasar membeli kentang,
Pagi hening adik berbuai;
Sungai Besar sawah terbentang,
Padi menguning sedang dituai.

Pulau tioman tempat berehat,
Ke mana-mana senang berjalan;
Andai hidup mengejar akhirat,
Buang keburukan tingkatkan amalan.

Pantai lido airnya biru,
Tempat mandi nak dara jelita;
Sedang sekampung lagi dirindu,
Inikan pula hai jauh dimata.

Tanjung Aru tempat bertemu,
Anging bertiup di pohon sena;
Apa ubat hati merindu,
Siang malam tidur tak lena.

Tangan menepuk berulang-ulang,
Mengikut rentak tariannya tari;
Jangan menepuk ayor di dulang,
Kelak terpercik ke muka sendiri.

Di atas pohon burung bersarang,
Burung terbang di ruang angkasa;
Dalam kita ada terlarang,
Jangan sesekali membuat dosa.

Burung terbang di ruang angkasa,
Jatuh ke laut lalu tenggelam;
Jangan sesekali membuat dosa,
Wahai umat beragama islam.

Dari mana hendak ke mana,
Dapatnya sagu dipecahkan ruyung;
Jangan ditiru si ayam betina,
Bertelur sebiji riuhnya se kampung.

Burung kenari bersiul bernyanyi,
Angin berbisik bertiup ke taman;
Bila diri terasa sunyi,
Radio Klasik jadi peneman.

Angin berbisik bertiup ke taman,
Bunyinya bersantun menjalin muhibah;
Radio Klasik jadi peneman,
Dapat berpantun bersama juruhebah.

Bunyinya bersantun menjalin muhibah,
Disaksikan awan putih berseri;
Dapat berpantun bersama juruhebah,Juga kawan-kawan yang bijak bistari.

Entah mengapa padiku ini,
Makin kulurut basah-basahan;
Entah mengapa hatiku ini,
Makin kuturut tiada kesudahan.

Makin kulurut basah-basahan,
Kucampak ke pangkal pohon jati;
Makin kuturut tiada kesudahan,
Hendak kutinggal tak sampai hati.

Asal padi menjadi beras,
Dari beras menjadi nasi;
Usah dikenang perkara yg lepas,
Kerana sudah menjadi basi.

Pergi ke ladang rumput ditajak,
Sirih ditupang naik ke junjung;
Di mana bumi kita berpijak,
Di situ langit kita junjung.

Buah cempedak tumbuhnya rendang,
Ambil galah hendak menjolok;
Apa didengor riuhnya enggang,
Kita makan buah belolok.

Padi melukut tumpah ditambak,
Cantik menguntum si bunga teratai;
Kalau takut dihempas ombak,
Jangan berumah di tepinya pantai.

Lautan tenang dipukul ribut,
Tersangkut dedahan dipangkal mengkudu;
Hati terkenang mulut tersebut,
Tak tertahan rasa rindu.

Berarak arak mendung kelabu.
Berarak pergi hujan tk jadi;
Teragak agak buat sesuatu,
Buat rapi pasti menjadi.

Sayur bayam asin-asin,
Sayur kailan tepi berangan;
Jangan jadi macam mat jenin,
Hidup dalam angan-angan.

Sayur kailan tepi berangan,
Dalam taman bunga melati;
Hidup dalam angan angan,
Semua kerja tak menjadi.

Cincin bertunang bertahta swasa,
Buat dara gadis impian;
Bersopan santun berbudi bahasa,
Jejaka menjeling jadi kenangan.

Penuh berisi buah delima,
Sama dibawa buah berangan;
Terhias peribadi berabad lama,
Pesanan moyang dilupa jangan.

Sama dibawa buah berangan,
Buah tangan dari sempadan;
Pesanan moyang dilupa jangan,
Jadikan pedoman menharungi

Apa guna menanam ubi,
Nenas datang dari seberang;
Puas sudah ku beri budi,
Emas juga dipilih orang.

Puas sudah ku beri budi,
Emas juga dipilih orang;
Ikutlah rasmi nya padi,
Walau tunduk isi tak kurang.

Kain baru kain cukin,
Bawa mari kesat dulang;
Sudah buruk lagi miskin,
Mana peduli pada orang.

Sama dibawa buah berangan,
Dalam kapal sarat papan;
Pesan dan nasihat dilupa jangan,
Sudah budaya beradab sopan.

Penuh berisi buah delima,
Masak ranum di atas peti;
Jangan ditinggal rukun yg lima,
Sematkan selalu di dalam hati.

Harum mekar kembang setaman,
Mekar pula dihujung laman;
Lebihkan manis dalam senyuman,
Kurangkan manis dalam minuman.

Buah delima merah warna isinya,
Mari dimakan bersama dinda;
Hidup di dunia hanya sementara,
Budi baik sentiasa dijaga.

Mari dimakan bersama dinda,
Gelak ketawa sambil bercanda;
Budi baik sentiasa dijaga,
Hormat menghormati sesama kita.

Sempaya kota rimbun meredup,
Daun diruntun terkulai mati;
Budaya kita amalan hidup,
Bersopan santun baik pekerti.

Daun diruntun terkulai mati,
Tanam halia sisi kelisa;
Bersopan santun baik pekerti,
Sifat mulia warga berbangsa.

Cantik ayu anak Mak Siti,
Sudah dipinang jejaka budiman;
Sungguh sayu rasa di hati,
Bila terkenang kampung halaman.

Sudah dipinang jejaka budiman,
Orangnya gagah mulia berada;
Bila terkenang kampung halaman,
Terbayang wajah ayahanda bonda.

Orangnya gagah mulia berada,
Tinggal di kota disayangi jiran;
Terbayang wajah ayahanda bonda,
Air mata jatuh berguguran.

Tinggal di kota disayangi jiran,
Namanya sering disebut ditanya;
Air mata jatuh berguguran,
Doa teriring tenanglah hendaknya.

Hari tenang bawa pulangan,
Penuh berisi buah delima;
Budaya timur jadi pegangan,
Terhias peribadi berabad lama.
 Penuh berisi buah delima,
 Sama dibawa buah berangan;
 Terhias peribadi berabad lama,
 Pesanan moyang dilupa jangan.

Pagi hari memetik bunga,
Bunga mawar bunga kasturi;
Hati diberi berputik cinta,
Cinta mekar cinta berseri.

Pagi hari memetik bunga,
Bunga mawar bunga kasturi;
Kasih sayang syurga dunia,
Kekal dikenang sehingga mati.

Pagi hari memetik bunga,
Bunga mawar bunga kasturi;
Hati dijentik terpinga-pinga,
Berikan aku penawar bukannya duri.

Pagi hari memetik bunga,
Bunga mawar bunga kasturi;
Suami isteri hidup bahagia,
Rumahku syurgaku setiap hari.

Pagi hari memetik bunga,
Bunga mawar bunga kasturi;
Berkasih sayang teruna dara,
Disatukan dalam majlis kenduri.

Pagi hari memetik bunga,
Bunga mawar bunga kasturi;
Hidup ini jangan disia sia,
Syukur segala yg dimiliki.

Pagi hari memetik bunga,
Bunga mawar bunga kasturi;
Harum mewangi mekarnya cinta,
Semoga kekal ke syurga nanti.

Pagi hari memetik bunga,
Bunga mawar bunga kasturi;
Senyum berseri separuh ternganga,
Hati yang tawar terasa disinari.

Pagi hari memetik bunga,
Bunga mawar bunga kasturi;
Ku ucapkan selamat sejahtera,
Buat semangat sepanjang hari.

Pagi hari memetik bunga,
Bunga mawar bunga kasturi;
Berkasih sayang tiada makna,
Jika tiada keikhlasan di hati.

Hari-hari memetik bunga,
Bunga mawar bunga kasturi;
Hari-hari saya bertanya,
Ingin berjumpa kekasih hati.

Pagi hari memetik bunga,
Bunga mawar bunga kasturi;
Moleknya kasih tautan asmara,
Bersulam rindu kasih nan abadi.

Pagi hari memetik bunga,
Bunga mawar bunga kasturi;
Lidah tergigit terpingga-pingga,
Bermaafanlah Suami Isteri.

Pagi hari memetik bunga,
Bunga mawar bunga kasturi;
Usah ragu usah ditanya,
Kasihku padamu tiada terperi.

Pagi hari memetik bunga,
Bunga mawar bunga kasturi;
Suri hati pelengkap jiwa,
Kasihnya suami buat isteri.

Pagi hari memetik bunga.
Bunga mawar bunga kasturi;
Jika ingin menuju syurga,
Usah tawar hendak berbudi.

Pagi hari memetik bunga,
Bunga mawar bunga kasturi;
Senyum sendiri terpinga-pinga,
Hati yang liar telah kau curi.

Pagi hari memetik bunga,
Bunga mawar bunga kasturi;
Dalam hati berbunga bunga,
Kasih di rindu setiap hari.

Pagi hari memetik bunga,
Bunga mawar bunga kasturi;
Semoga selalu rasa gembira,
Bahagia hidup sampai ke mati.

Pagi hari memetik bunga,
Bunga mawar bunga kasturi;
Tersenyum berseri sampai ke telinga,
Sayangnya penawar kasih tak terperi.

Pagi hari memetik bunga,
Bunga mawar bunga kasturi;
Kasih isteri hingga ke syurga,
Sayang suami setiap hari.

Pagi hari memetik bunga,
Bunga mawar bunga kasturi;
Hilang badan hilang nyawa,
Bila di tinggal kekasih hati.

Pagi hari memetik bunga,
Bunga mawar bunga kasturi;
Suami isteri rasa Bahagia,
Kasih tidak berbelah bagi.

Pagi hari memetik bunga,
Bunga mawar bunga kasturi;
Dia lah penyeri rumahtangga,
Siapa lagi kalau bukan si isteri.

Pagi hari memetik bunga,
Bunga mawar bunga kasturi;
Rindu di hati tidak terhingga,
Kekasih hati di bawa lari.

Pagi hari memetik bunga,
Bunga mawar bunga kasturi;
Setia kita dihujung nyawa,
Moga kekal dan abadi.

Dari shah alam ke kota baru,
Jangan di lupa membeli roti;
Pagi petang selalu merindu
Terbawa bawa ke dalam mimpi.

Pagi hari memetik bunga,
Bunga mawar bunga kasturi;
Hormatilah kedua orang tua,
Dimulai dengan diri sendiri.

Pagi hari memetik bunga,
Bunga mawar bunga kasturi;
Bersilaturahim sentiasa dijaga;
Ukhwah tesimpul disanubari.

Pagi hari memetik bunga,
Bunga mawar bunga kasturi;
Hidup bekeluarga aman bahagia,
Bahagia hingga ke akhir nanti.

Pagi hari memetik bunga,
Bunga di petik di tepi perigi;
Apa di tagih pada cinta,
Sedikit pon orang tak sudi.

Pagi hari memetik bunga,
Bunga mawar bunga kasturi;
Kasih sayang sesama manusia,
Perpaduan terjalin negara harmoni.

Pagi hari memetik bunga,
Bunga raya berwarna merah;
Tidak tahu kita bertanya,
Jadikan panduan memandu arah.

Bunga kembang dlm taman,
Bunga raya cantik berseri;
Jodoh prtemuan ditangan tuhan,
Semoga kekal sehidup semati.

Pagi hari memetik bunga,
Bunga mawar bunga kasturi;
Engkau intan engkaulah nyawa,
Kasih sayangku tak berbelah bagi.

Pagi hari memetik bunga,
Bunga mawar bunga kasturi;
Sebesar dua jari ibu menjaga,
Kasih mekar di dalam hati.

Pagi hari memetik bunga,
Bunga mawar bunga kasturi;
Pupuk lah kasih setiap masa,
Sayang berpanjangan setiap hari.

Pagi hari memetik bunga,
bunga mawar bunga kasturi;
Cinta kasih bagi yang empunya,
Agar mewangi setiap hari.

Pagi hari memetik bunga;
Bunga mawar bunga kasturi:
Cinta kau beri buatku terpinga,
Kasih ku tawar akhirnya berseri.

Pagi hari memetik bunga,
Bunga mawar bunga kasturi;
Mekar mewangi merasa bangga,
Hidup berbahagia di samping isteri.

Pagi hari memetik bunga,
Bunga mawar bunga kasturi;
Sayang kita pada keluarga,
Berhubungan baik setiap hari.

Pagi hari memetik bunga,
Bunga mawar bunga kasturi;
Taburkan kasih pada tempatnya,
Kasih, sayang kekal sampai kemati.

Pagi hari memetik bunga,
Bunga mawar bunga kasturi;
Hanya berdoa pada yang esa,
Kehujung nyawa kasih bersemi.

Udang siput ketam dan kupang,
Bawa balik bersama umpan;
Orang pencen waktunya lapang,
Membelai tanaman selepas sarapan.

Cantik mekar bunga teratai,
Mekar kelompok dihujung taman;
Sambil mengemas sambil santai,
Radio Klasik setia meneman.

Pagi hari memetik bunga,
Bunga mawar bunga kasturi;
Hidup terasa kurang sempurna,
Kasih sayang penambah seri.

Pagi hari memetik bunga,
Bunga mawar bunga kasturi;
Bila hati sudah berpunya,
Hargailah kasih yang diberi.

Pagi hari memetik bunga,
Bunga mawar bunga kasturi;
Dalam hati berputik cinta,
Apakah memendam seorang diri.

Pagi hari memetik bunga,
Bunga mawar bunga kasturi;
Andai harta terus dibangga,
Kelak merana memakan diri.

Pagi hari memetik bunga,
Bunga mawar bunga berduri;
Kalau adik sudah berpunya,
Biarlah abang membawa diri.

Pagi hari memetik bunga,
Bunga mawar bunga kasturi;
Sayang biar hingga ke syurga,
Rasa sunyi seorang diri.

Pagi hari memetik bunga,
Bunga mawar bunga kasturi;
Kasih dan sayang tambatan jiwa,
Segunung budi sebagai penyeri.

Pagi hari memetik bunga,
Bunga mawar bunga kasturi;
Terpatri kasih terpahat jiwa
Bersama rahmat sayang ilahi.

Pagi hari memetik bunga,
Bunga mawar bunga kasturi;
Hati gembira tersenyum semua,
Semuga Allah memberkati rezeki.

Pagi hari memetik bunga,
Bunga mawar bunga kasturi;
Jangan asyik mengejar dunia,
Kasih sayang Allah sama dicari.

Pagi hari memetik bunga
Bunga mawar bunga kasturi;
Untungnya cinta sampai kesyurga,
Setiap hari sayang diberi.

Pagi hari memetik bunga,
Bunga mawar bunga kasturi;
Bila kasih berputik cinta,
Pasti rindu sentiasa di hati.

Pagi hari memetik bunga,
Bunga mawar bunga kasturi;
Kalau sudah suka sama suka,
Hantar pinangan ikat lah janji.

Pagi hari memetik bunga,
Bunga mawar bunga kasturi;
Mari kita berkasih sayang bersama,
Dengan kaseh sayang Ilahi yang sejati.

Pagi hari memetik bunga,
Bunga mawar bunga kasturi;
Harap kasih sampai ke syurga,
Sentiasa harum subur di hati.

Pagi hari memetik bunga,
Bunga mawar bunga kasturi;
Kasih sayang mekar berbunga,
Biarlah kekal disanubari.

Pagi hari memetik bunga,
Bunga mawar bunga kasturi;
Selagi hidup dikandung nyawa,
Pasti tidak mau bersorang diri.

Pagi hari memetik bunga,
Bunga mawar bunga kasturi;
Jaga diri jagalah nyawa,
Perkara buruk harus hindari.

Pagi hari memetik bunga,
Bunga mawar bunga kasturi;
Berkasih sayang hidup bekeluarga,
Hormat hormati amalan berdikari.

Pagi hari memetik bunga,
Bunga mawar bunga kasturi;
Kasih sayang sangat berharga,
Pupuk lah ia setiap hari.

Pagi hari memetik bunga,
Bunga mawar bunga kasturi;
Kasih lestari tidak terhingga,
Indah dan segar bahagia diri.

Pagi hari memetik bunga,
Bunga mawar bunga kasturi;
Hatiku sedang berbunga-bunga,
Menunggu buah hati akan kembali.

Pergi berkelah di hujung minggu,
Sambil menjala si ikan sepat;
Curahan kasihmu ayah dan ibuku,
Ku julang sepanjang hayat.

Sarang tumpangan burung merpati,
Selasih ada ditepi sawah;
Sekarang Kekanda baru mengerti,
Kasih Adinda sudah berubah.

Dari Melaka pergi ke Pahang,
Singgah di Johor beli berangan;
Kami mengucap selamat datang
Apa yang kurang dikeji jangan.

Makan sirih berpinang tidak,
Di makan oleh puteri jauhari;
Walau kaseh berbalas tidak,
Pada mu lah juga tertambat hati.

Bunga tanjung putih berseri,
Kembang jelita harum baunya;
Gagah sungguh pohonmu berdiri,
Tegap rimbun gagah perkasa.

Mengharap sinar menelan kabus,
Ubat jiwa penawar luka;
Dapatkah hati ini menebus,
Dosa insan sejenis hamba.

Kusangka aur di pinggir tebing,
Kiranya tebu di pinggir bibir;
Kusangka jujur pancaran batin,
Rupanya palsu penghias zahir.

Turun ke sawah menanam padi,
Hendak dijual ke pekan lama;
Jangan selalu menanggung budi,
Keraplah kali jadi bencana.

Tanya sama pokok,
Apa sebab goyang.
Nanti jawab pokok,
Angin yang goncang.

Sopan santun anak melayu,
Senyum terukir bila disapa;
Dalam pantun ku kirim rindu,
Rindu mengalir didalam kata.

Lama sudah tidak ke ladang,
Habislah padi dililit kangkong;
Lama sudah tidak kupandang,
Hati meragu si dengan jantung.

Kain buruk jatuh ke papan,
Patah galah dahan meranti;
Biar pun buruk wajah mu tuan,
Asalkan pandai mengambil hati.

Harum baumu si bungalah tanjung,
Harumnya sampai melintasi gunung;
Tuan kuharap umpamakan payung,
Hujan dan panas tempat berlindung.

Selat teduh lautan tenang
Banyak labuh perahu Aceh
Jangan kesal jangan kenang
Walau hati rasa pedih mengapa bersedih

Sirih dikapur berserta pinang,
Untuklah makanan bujang kelana;
Orang tak ada jangan dikenang,
Betalah datang membawa bahagia.

Anak Cina menjual tahu,
Tahu dijual bertempat-tempat;
Kalau cik adik ingin nak tahu,
Itulah dia renung makrifat.

Sepetang di pinggir bukit,
Anak dagang di perantauan;
Terkenang adik bukan, bukannya sedikit,
Nasi terhidang tidak tertelan.

Ku kira hati jiwa Nurani,
Suci seindah wajah terbayang;
Ku kira puji seikhlas budi,
Ku lupa lidah tidak bertulang.

Ku sangka aur di pingir tebing,
Kiranya tebu di pinggir bibir;
Ku sangka jujur pancaran batin,
Rupanya palsu penghias zahir.

Anak punai anak merbah,
Terbang turun buat sarang;
Anak sungai pun berubah,
Inikan pula hati orang mengapa di kenang.

Harum jelita si bunga suci,
Idaman dara gadis rupawan;
Sangat sombong nya bunga menari,
Melenggang lengguk di hujung dahan.

Burung merpati terbang seribu,
Hinggap seekor di tengah laman;
Hendak mati di hujung kuku,
Hendak berkubur di tapak tangan.

Apalah guna ke bendang,
Padi seberang takkan menjadi;
Apalah diharap sayang,
Kasihnya orang, orang tak sudi.

Kalau pergi Kuala Kubu,
Tulis nama atas batu;
Saban hari ku menanti waktu,
Pulanglah segera kepada ku.

Diriku insan biasa,
Wajah tampan aku tak punya;
Harta juga aku tiada,
Cuma lah aku menyintai sepenuh jiwa.

Tenang-tenang air di laut;
Hai sampan kolek mudik ke tanjung:
Hati terkenang mulut menyebut,
Budi yang baik saya nak junjung.

Cindailah mana tidak berkias,
Jalinnya lagu rentak beribu;
Bagailah mana hendak berhias,
Cermin ku retak seribu.

Tanam pinang rapatlah rapat,
Biar senang puyuh berlari;
Kalau kupinang pinang tak dapat,
Kupujuk-pujuk kubawak lari.

Dari Melaka ke Pahang,
Singgah di Johor beli berangan;
Kami mengucap selamat datang,
Apa yang kurang dicaci jangan.

Gugur bunga kembang bermadu,
Hilang seri wajah jelita;
Pada siapa hendak mengadu,
Kekasih hati jauh dimata.

Kalau tuan mudik kehulu,
Carikan saya bunga kemboja;
Kalau tuan mati dahulu,
Nanti saya di pintu syurga.

Nyiur gading puncak mahligai,
Buat ketupat berisi inti;
Hancur daging tulang berkecai,
Kasih sayang sampai ke mati.

Jangan tergoda bintang di awan,
Kalau terbit nya disiang hari;
Jinak merpati makan ditangan,
Jangan dikurung disangkar hati.

Anak nelayan naik perahu,
Sedang berdayung hujan gerimis;
Hancur hati orang tak tahu,
Mulut tertawa hati menangis.

Berenang renang di muara,
Hati hati dilambung ombak;
Dah berzaman asyik bercinta,
Entahkan jadi entahkan tidak.

Pohon selasih cabang kebendang,
Bunga berangan berputik dirawa;
Radio klasik sering berkumandang,
Membuat kenangan mengusik jiwa.

Sambil berdoa kepada Tuhan,
Mentari bersinar diwaktu pagi;
Seribu langkah tetap bertahan,
Demi Kesihatan tak berbelah bagi.

Hari Jumaat seminggu sekali,
Jangan lupa solat Jumaat;
Sihatkan diri setiap hari,
Diri sihat keluarga manfaat.

Perah Nyior santan mewangi,
Kuntum bunga sikembang pagi;
Cerah bebenor sinaran mentari,
Assalammualaikum semua selamat pagi.

Tengok bunga mekar di taman,
Tunggu mentari meninggi hari;
Mulut ternganga udara nyaman,
Waktu pagi bersenam berlari.

Ombak bertalu memukul pantai,
Indah nya suasana dikala senja;
Kenapa tuan perlu bersantai,
Jendela dirumah masih terbuka.

Pergi ke kedai di waktu pagi,
Kedai terletak di hujung kampung;
Bila dah tua hilang gigi,
Bila nak cakap mulut melopong.

Jatuh terjerumus ke dalam lumpur,
Membawa jamu di dalam gayung;
Bertungkus lumus memasak di dapur,
Ramai tetamu datang berkunjung.

Warna merah sibiji saga,
Tumbuh subur hujung halaman;
Selesai dulu urusan keluarga,
Kekebun kita melihat tanaman.

Tanah sebidang dibahagi enam,
Tanah Tok Penghulu dari Kemasik;
Sebelum ke ladang bercucuk tanam,
Berpantun dahulu di Radio Klasik.

Jalan jalan cari makan,
Singgah sebentar ditepi tasik;
Jom kita bersarapan,
Sambil layan sajian klasik.

Udang sama udang,
Kepah juga di tepi pantai;
Bujang sama bujang,
Hari minggu kita bersantai.

Kaki kebas lenguh di tangan,
Jalan terketar melangkahi papan;
Sambil menebas merumput di laman,
Berhenti sebentar menyantuni sarapan.

Mawar, kenanga, kekwa, kiambang,
Mata memerhati bersalut khayalan;
Merenung bunga mekar berkembang,
Sambil menikmati burung bersiulan.

Ambil air dari perigi,
Minum kopi besarapan kentang;
Inginku ucap Selamat pagi,
Semoga hari cerah sampai kepetang.

Di dalam telaga bunga teratai,
Dibuang ke tasik tumbuh subur;
Bersama keluarga berehat santai,
Radio Klasik berkumandang menghibur.

Berjalan-jalan ditepian tasik,
Amat nyaman tetapi sepi;
Santai mendengar sajian klasik,
Sambil melayan secawan kopi.

Di atas meja tersedia bubur,
Pergi ke tasik buat bekalan;
Kami bekerja sambil berhibur,
Radio Klasik menjadi pilihan.

Jalan Jalan di kotaraya,
Ramai peniaga disini sana;
Santai pagi minum bersama,
Radio klasik jangan dilupa.

Pergi ke hilir melihat sampan,
Sampan diikat ditepi tasik;
Moh kawan-kawan kita sarapan,
Sambil mendengar Radio Klasik.

Udang siput ketam dan kupang,
Bawa balik bersama umpan;
Orang pencen waktunya lapang,
Membelai tanaman selepas sarapan.

Cantik mekar bunga teratai,
Mekar kelompok dihujung taman;
Sambil mengemas sambil santai,
Radio Klasik setia meneman.

Berakit rakit menuju ke seberang,
Bawa bersama jala dan joran;
Seawal pagi hingga ke petang,
Tugas mengawal rutin harian.

Buah kelapa atas beranda,
Masak sebiji gulai ikan;
Selalu berniaga rehatkan minda,
Seminggu sekali jom ke pekan.

Anak kerbau mati tertambat,
Anak itik tertelan kentang;
Selamat pagi wahai sahabat,
Semoga ceria hingga ke petang.

Di hujung desa petai bersusun,
Singgah berhenti bertanya lagi;
Hari Selasa santai di dusun,
Sambil nikmati serinya pagi.

Rimbun kelisa rebah diruntun,
Buah keranji letak di para;
Budi bahasa sopan dan santun,
Tingkah terpuji menyerlah aura.

Sedap sungguh kuih talam,
Rambut ikal di pintal-pintal;
Hari ini kak Ana ke Shah Alam,
Ziarah kak Aya di hospital.

Ayam masak santan berlada,
Beri sedikit pada besan;
Bangun pagi air tiada,
Tergendala habis segala urusan.

Daun keladi tumbuh kemetot,
Buat sayuran gulai ikan;
Bangun pagi meregang otot,
Ubat jangan lupa dimakan.

Mengelilingi tasik gadis bertiga,
Tersenyum melerek rapat bergandingan;
Radio Klasik teman berniaga,
Menjadi penarik mengganda keuntungan.

Dari pagi ke senja,
Dari bulan ke tahun;
Daripada duduk-duduk sahaja,
Baik kita pergi ke kebun.

Bakor setanggi hidupkan api,
Kukor nyior buat kerisik;
Sarapan pagi se cangkir kopi,
Sambil mendengor Radio Klasik.

Ramai berpesta di sana sini,
Riuh rendah di tengah laman;
Ke pekan selasa di pagi ini,
Untuk membeli ulam-ulaman.

Tenang tenang air di paya,
Rumpun keladi tumbuh di tepian;
Saban hari menghadapi kerjaya,
Kerana ia sebahagian penghidupan.

Anak imam bapa pun imam,
Rumah berpagar ditepi tasik;
Nak demam tak jadi demam,
Bila mendengar Radio Klasik.

Pergi ke Ipoh membeli papan,
Berhenti diUlu Yam rehatkan diri;
Pagi2 jom kita sarapan.
Capati, kari ayam buatan sendiri.

Basuh baju tepi telaga,
Air disimpan dalam tempayan;
Berniaga niaga juga,
Radio klasik, tetap dilayan.

Minum pagi secawan kopi,
Hidang pula nasi lemak;
Apa khabar kawan sejati,
Sayang tak luak kasih melimpah ruak.

Haram tanaman pokok popi,
Jangan di tanam tepi halaman;
Cuti berehat minum kopi,
Radio Klasik jadi peneman.

Surung papan tarik papan,
Hedak dibawa ditepi taman;
Ditepi meja menjamah sarapan,
Radio klasik jadi peneman.

Cili ditanam tinggi se inci,
Membeli papan diPekan Sik;
Setelah bersenam Dan bertaici,
Kita sarapan berteman Radio Klasik.

Nyior dikukor menggulai kari,
Hendak menjamu Encik Zaki;
Mengagah tekukor di pagi hari,
Kucing menggesel di celah kaki.

Dari Chini tuju Mempaga,
Rehat di taman di tepi tasik;
Hari ini cuti niaga,
Santai berteman Sajian Klasik.

Meriah malam pengantin berinai,
Berarak dengan menaiki rakit;
Tak kurang baiknya anai-anai,
Sikit-sikit lama-lama jadi bukit.

Pak Ali pergi menjaja,
Menjual kuih pau sekaya;
Contohi semut membuat kerja,
Walaupun lambat akhirnya berjaya.

Seperti kelekatu masuk ke api,
Tiada tahu mati akhirnya;
Ibarat asmaradana cinta diimpi,
Tiada menghirau akan padahnya.

Jangan kedekut berbuat pahala,
Tanpa pahala akhirat tersiksa;
Mati semut kerana gula,
Mati manusia kerana kuasa.

Kelihatan bukit di sebalik awan,
Cuaca cerah berolah raga;
Pepijat mengigit keseluruh badan,
Kebersihan rumah harus di jaga.

Mencari rotan rimba di lembah,
Lebah bersarang di pokok Talang;
Bagai meminang anak labah labah,
Tiada sepadan bukan kepalang.

Orang mengamuk kerana bertengkar,
Habis barang semua dihumban;
Marahkan nyamuk kelambu dibakar,
Marahkan manusia silaturrahim diputuskan.

Sekawan lebah menjadi musuh,
Sedang madunya ubat berharga;
Kita berkawan jngan bermusuh,
Setiap tutur harus dijaga.

Pohon jambu banyak kerengga,
Buah mempelam juga kiwi;
Mewah dan kaya jangan dibangga,
Sekadar sandaran hidup duniawi.

Hinggap kumbang dekat pelita,
Tunggul buruk sarangnya kelulut;
Enak membawang menyampai berita ,
Pandai pandailah menjaga mulut.

Sebatang sungai deras airnya,
Semut meniti diatas dahan;
Baik budi tinggi pekertinya,
Usaha itu tangga kejayaan.

Si anak dara sinis mengadu,
Tangkap di kamar lipan berbisa;
Lunak bicara manis bermadu,
Jerangkap samar mengumpan mangsa

Hinggap merbah di pohon mengkudu,
Melepas lelah sambil berehat;
Mulut lebah membawa madu,
Bontotnya pula membawa sengat.

Hendak sihat makanlah madu,
Sakitnya disengat serangga lebah;
Nak tahu bagaimana hebatnya bermadu,
Cuba dibawa pulang ke rumah.

Burung kelicap menghisap madu,
Kelicap mengelak diganggu merbah;
Apa digeruni jika bermadu,
Kalau dah retak menantinya belah.

Semut kerengga bersarang rendah,
Semut merah mati diracuni;
Hebat khasiat si madu lebah,
Hidup bermadu memang digeruni.

Anai-anai membina busut,
Memakan kayu sehingga rongga;
Rusuh teramat kepala kusut;
Berhati sayu duduk di tangga.

Orang tak betul dikatakan gila,
Tiada terurus badan kelesa;
Matinya semut dik kerana gula,
Matinya manusia dah sampai masa.

Tepi perigi sarang tebuan,
Di pokok beruas menghadap mentari;
Hebat dan tinggi kasihmu tuan,
Tiada terbalas jasa yang diberi.

Lebah bukan sebarang lebah,
Lebah bersarang dipohon tualang;
Kasih sejati takkan berubah,
Biar apa pun datang menghalang.

Pintu dibuka si anak gadis,
Ternampak peti berisi jala;
Semut suka makanan yang manis,
Akhirnya mati kerana gula.

Belalang kunyit terbang di padang,
Melompat-lompat jika ditangkap;
Hidupan serangga cantik dipandang,
Indahnya alam menjadi pelengkap.

Merayap kerengga di tanah rata,
Lelabah bersarang di celah batu;
Usah curiga dalam bercinta,
Dulu sekarang hanya kau satu.

Intung api hendak memanggang,
Hendak memanggang siburung kedidi;
Jangan seperti serangga pianggang,
Baunya busuk merosakkan padi.

Pergi ke bendang jalan bersama,
Membawa bakul berisi kuini;
Cantik warnamu si rama rama,
Terbang berkawan ke sana sini.

Encik Yaakob membeli lada,
Di bandar Labuan tiada cencalok;
Kalau tak cukup ilmu didada,
Sarang tebuan jangan dijolok.

Si rama-rama warnanya cantik,
Terbang hinggap di sarang merpati;
Bunga di taman sudah di petik,
Menjadi hiasan di mahligai nanti.

Masuk ke hutan banyak semut,
Dalam gua membuat sarang;
Budi yg baik disanjung disebut,
Itulah resam menjadi orang.

Burung merbah terbang ke seberang,
Sayu hatinya membawa diri;
Penat lebah membuat sarang,
Habis madunya orang dah curi.

Bawa bekal di dalam raga,
Sambil bawa atas rakit;
Sekawan lebah sangat berharga,
Kawanan lalat pula bawa penyakit.

Majlis berinai penuh sesak,
Di rumah di tanah orang bersorakan;
Anai-anai makhlok perosak,
Mesti dimusnah mesti dihapuskan.

Tepi permatang pepohon mengkudu,
Bertiup bayu di pagi hari;
Kumbang datang menghisap madu,
Bunga layu tidak berseri.

Mawar merah di datangi kumbang,
Kumbang cantik hiasi taman;
Janganlah anda asyik bersembang,
Lalu tegurlah jiran setaman.

Bakar colok di tengah halaman,
Telor di sangkak jatuh ke tanah;
Jangan dijolok sarangnya tebuan,
Lain membengkak lain yang menanah.

Belalang makan di tepi tasik,
Terbang pepatung keliling desa;
Bersama meriahkan Pantun DKlasik,
Martabatkan pantun budaya bangsa.

Sungguh jauhnya kampung terpencil,
Tempat berkelah ramai pengunjungnya;
Lipas hanya makhlok yang kecil,
Ramai pulalah yang takutkannya.

Bersarapan memakan roti canai,
Masakan mamak di kedai seberang;
Kecil-kecil badan si anai-anai,
Tiang yang tegak boleh tumbang.

Bunga kantan lembah anai-anai,
Di pinggir kolam pohonnya rendah;
Mahalnya intan sudah dicanai,
Gua yang kelam sanggup diredah.

Terbang sendirian si burung punai,
Membawa diri mencari sangkar;
Jangan kerana marahkan anai-anai,
Sebuah rumah habis dibakar.

Hinggap pepatung di dahan sekah,
mata beria kelihatan semut;
jangan dihitung banyak sedekah,
kelak sia-sia bagaikan lumut.

Lantai berlumut jalan perlahan,
Pakai sepatu kain diangkat;
Laksana semut dalam kumpulan,
Saling bersatu sama sepakat.

Gunung Berlumut didaki dilawati,
Banjarannya teguh walau dah lama;
Resmi semut eloklah diikuti,
Rajin sungguh bekerjasama.

Sekawan lebah membuat sarang,
Pokok tinggi sarang dibuat;
Biar diri serba berkurang,
Amal ibadat imannya kuat.

Syair digubah oleh pujangga,
Bahasa terjaga sungguh mengasyikkan;
Madu lebah menambahkan tenaga,
Madu tiga eloklah dielakkan.

Terbang rerama indah dilihat,
Berwarna warni cantik rupanya;
Iman dan ibadat perlu dipahat,
Bila upahnya jangan ditanya.

Pergi ke hutan tebang meranti,
Membuak busa kayunya tumpat;
Bagai gigitan si semut api,
Demikian bisa lidah pengumpat.

Semut melata penuh di bohor,
Terbang sekawan lebah berbisa;
Radio klasik pernghibur tersohor,
Halwa telinga sepanjang masa.

Sambil bertugas mulut menyanyi,
Waktu pagi hatinya riang;
Cengkerik unggas riuh berbunyi,
Ditambah lagi suara reriang.

Cuaca sejuk tidur berselimut,
Waktu subuh azan bergema;
Mari ikut rasmi semut,
Tolong menolong bekerjasama.

Singgah sebentar di kedai Ah Huan,
Singgah membeli rempah kari;
Jangan di jolok sarang tebuan,
Tak menang kaki berlari.

Kelip-kelip sikunang kunang,
Menghiasi di malam hari;
Orang jauh jangan dikenang,
Kelak merana lah diri.

Turun sawah berbaju lusuh,
Bawa bekal di dalam raga;
Nak berbakti tak payah disuruh,
Dapat pahala dibawa ke syurga.

Banyak kerengga di pohon mempelam,
Dari dahan merayap ke tepi kolam;
Bila bersua ucap lah salam,
Eratkan silaturahim sesama islam.

Bunga digubah majlis bertunang,
Majlis di desa ramai yang datang;
Pintar lelabah menyirat benang,
Perangkap mangsa sarang direntang.

Membeli akhbar di pekan Lumut,
Labu sayong dibawa ke daik;
Jadikan iktibar hebatnya semut,
Bergotong royong muafakat terbaik.

Rasa melekit madu kelulut,
Kelulut hitam tapi berbisa;
Penyakit datang dari mulut,
Kerana mulut badan binasa.

Terbang tinggi si burung punai,
Mati seekor tersangkut pukat;
Ikutlah rasmi si anai anai,
Biar kecil hidup muafakat.

Suara merdu burung terkukur,
Di dahan ara berkicau ria;
Malaysia maju aman dan makmur,
Rakyat sejahtera hidup bahagia.

Waktu senja membakar sampah,
Sampah dibakar di perdu peria;
Walaupun kecil serangga lebah,
Tetap berbakti kepada manusia.

Hujan lebat air bah,
Habis tenggelam perigi telaga;
Ikutilah contoh semut dan lebah,
Berusaha bersama menyara keluarga.

Terbang kumbang mencari madu,
Singgah di bunga mentari terik;
Kepada Allah tempat mengadu,
Jauhi daripada perbuatan syirik.

Turun ke sawah berbaju lusuh,
Bawa bekal di dalam raga;
Sekawan lebah menjadi musuh,
Sedangkan madunya ubat berharga.

Ikan haruan di bawah jerami;
Adik mengejar jalan bertuntun:
Minta bantuan tolonglah kami,
Menunjuk ajar mengarang pantun.

Sawah nan luas menguning padi;
Tidak dijaga musuh menyerang:
Sudah puas kutabur budi,
Harta juga dipandang orang.

Di Tanjung Karang pasirnya putih,
Tiada pohon buat berlindung;
Jangan meradang jangan merintih,
Kepada tuhan kita berpayung.

Sudah terlepas burung kedidi,
Di pangkal kuini tersepit kepala;
Minggu lepas menuai padi,
Minggu ini mengemping pula.

Duduk termenung di tepi bendang,
Rindu padanya tiada terkira;
Ku hiburkan hati sambil berdendang,
Mengilangkan segala duka dan lara.

Banyak saya menabur padi,
Padi habis dimakan memerang;
Banyak saya menabur budi,
Budi tidak dikenang orang.

Leka memandang si baju belang,
Di pagi hari duduk di tangga,
Ke sawah bendang membanting tulang,
Rezeki dicari buat keluarga.

Pohon padi berbuah lebat,
Padi malinja masak sekata;
Pantun DKlasik bersama martabat,
Warisan bangsa budaya kita.

Membeli kain berkodi-kodi,
Selepas makan diangkut pulang;
Seronok bermain di sawah padi,
Menangkap ikan puyu sembilang.

Tanam padi tumbuh lalang,
Gunung daik bercabang tiga;
Jangan terlupa jalan pulang,
Sudah berkelana kembali juga.

Tinggi rendah padi malinja,
Buahnya padat batang dikerat;
Umur sudah semakin senja,
Buat ibadat bekalan akhirat.

Kalau tuan pergi ke bentong,
Kirimkan saya asam sebalang;
Kalau sudah tidak beruntong,
Padi sebendang tumbuh lalang.

Pagi hari pergi kebendang,
Kaki tercucuk duri semalu;
Bagaimana hendak berdendang,
Sedang lagu sumbang selalu.

Tinggi tinggi terbang helang,
Jauh diawan nampak berbalam;
Ku tanam padi tumbuh nya lalang,
Ngeri sungguh mimpi semalam.

Hijau pandangan di sawah padi,
Senja menjelma beburung pulang;
Kalau hidup selalu berbudi,
Nama disebut berulang ulang.

Sawah padi terbentang luas,
Ikan sepat dibawah titi;
Budi tuan tidak terbalas,
Moga tuan sentiasa dirahmati.

Kunang-kunang terbang di laman,
Dari malam tadi banyak yang datang;
Asyik terkenang kampung halaman,
Sawah padi yang luas terbentang.

Tanah pamah curam ke bawah,
Tempat melastik itik angsa;
Di depan rumah di belakang sawah,
Sungguh cantik pemandangan desa.

Padi menguning habis di tuai,
Kumpul jerami lalu di bakar;
Terasa hati di buai buai,
Kenangan lalu indah terlakar.

Tanah pamah curam ke bawah,
Tempat melastik itik angsa;
Di depan rumah di belakang sawah,
Sungguh cantik pemandangan desa.

Padi menguning habis di tuai,
Kumpul jerami lalu di bakar;
Terasa hati di buai buai,
Kenangan lalu indah terlakar.

Nasi kawah tambahkan sedikit,
Sungguh enaknya orang menjamu;
Tuan di sawah saya di bukit,
Di mana agaknya hendak bertemu

Tanam padi tumbuh lalang,
Gunung daik betcabang tigs;
Jangan berharap budi dikenang,
Bila berjasa akan dikenang juga.

Di tepi sawah padi ditampi,
Padi ditampi di dalam dulang;
Orang tak sudi teman ke tepi,
Dik sedar diri kita menumpang.

Sawah padi kuninglah-emas,
Padi masak tangkai terjatuh;
Wabak terjadi janganlah cemas,
Jangan bersesak sentuh-bersentuh.

Indah sungguh negeri Kedah,
Ada banjaran juga bendang;
Hidup usah terlalu megah,
Nanti buruk dikenang orang.

Sudah lama tidak ke bendang,
Menyusuri titi melintasi kolam;
Sudah lama tidak kupandang,
Rindu di hati semakin mendalam.

Apa diharap pada jerami,
Habis padi jerami dibuang;
Apa diharap kepada kami,
Muka buruk budi kurang.

Buah berembang dipatuk kedidi,
Akak Tini ceria dititi;
Usah dibimbang orang tak sudi,
Saya disini sedia menanti.

Indah menguning padi malinja,
Tentu tak sama sipadi bukit;
Buruk orang jangan dijaja,
Buruk kita pun bukan sedikit.

Terbentang luas sawah padi,
Padi huma padi meranti;
Kalau sudi katakan sudi,
Tidak hamba ternanti nanti.

Dari Sekinchan ke Tg Karang,
Saujana pandangan sawah padi;
Andainya rupa tiada yang pandang,
Serlahkan diri amalan berbudi.

Ke rembulan rendah pungguk memandang,
Hatinya mengimbau godaan angau;
Sungguh indah pemandangan di bendang,
Sekawan kerbau bertemankan bangau.

Indahnya purnama menyinari desa,
Di pohon cemperai pungguk memandang;
Setelah lama memendam rasa,
Cinta terburai di sawah bendang.

Apa di tuai si padi huma,
Nasi ditanak retak belanga;
Lena dibuai berkasih mesra,
Hati bertauk berbunga-bunga.

Indahnya irama lagu cinta,
Bagaikan menjadi ikrar sumpah;
Biar pun lama hidup di kota,
Ke sawah padi kasihku tertumpah.

Kalau tuan turun kesawah,
Pakai baju biar selesa;
Kalau berkelah tepi sawah,
Nasi sepinggan tidak terasa.

Luas hamparan padi sendiri,
Cantik menguning dihujung laman;
Biarlah ku bawa diri,
Jika tiada yang sudi berteman.

Padi secupak tuai dihulu,
Tanam selasih ditengah laman;
Dari sejak semula dahulu,
Menanggung rindu tidak tertahan.

Waktu petang selepas asar,
Burung kedidi di atas kaldai;
Jemputlah datang ke Sungai Besar,
Melihat padi sedang dituai.

Meraut lidi tepian jebak,
Bawa muatan bersama teman;
Selaut budi harum semerbak,
Jadi ingatan sepanjang zaman.

Gadis manis menampi padi,
Padi ditampi di pinggir anjung;
Puas sudah kutabur budi,
Emas ringgit juga disanjung.

Ada bendang di tanah rendah,
Di tengah bendang dibuat titi;
Sayang kasi layulah sudah,
Di mana lagi kucari ganti.

Petik kemuning di waktu petang,
Di dalam guni letak senduduk;
Hijau menguning sawah terbentang,
Girang petani padi merunduk.

Hasil bermula namanya padi,
Selepas beras bertukar nasi;
Jaga lah diri jagalah hati budi,
Sempurna lah sepanjang hidup ini.

Sawah tali air rumpun buluh betong,
Kampungku yang ceria lagi berkat;
Bulatnya air kerana pembentung,
Bulat manusia kerna muafakat.

Kedah negeri jelapang padi,
Luas terbentang damai memandang;
Pada tanah kita berbudi,
Hasil nya menjadi hidup pun senang.

Jerami kering d gulung rapi,
Bergulungan di tengah bendang;
Riuh rendah menjadi sepi,
Semua hilang tidak dapat di pandang.

Limau bali di tepi bendang,
Kail haruan di atas titi;
Kalau dia tak sudi memandang,
Cari yang lain buat pengganti.

Luas sawah saujana memandang,
Tumbuh menghijau ditepi kali;
Senyum diukir tetamu bertandang,
Hidangkan juadah enak sekali.

Cantik kehijauan padi rembia,
Duduk berduaan jerami di banting;
Ramai kawan rasa gembira,
Ikatan kekeluargaan amat penting.

Sawah padi menghijau terbentang,
Nampak luas disulami jerebu;
Kisah silam tetap dikenang,
Berbunga mekar dalam kalbu.

Kanak-kanak berlari-lari,
Atas permatang ditepi bendang;
Hidup biarlah berbudi,
Sampai mati tetap dikenang.

Sungguh lebat padi dibendang,
Dituai tuai senang dibawa;
Buruk dan baik elok dipandang,
Tidak hati berasa kecewa.

Cuaca redup menuai padi,
Padi dituai dibawa keseberang;
Biar hidup menanam budi,
Bila mati dikenang orang.

Hari hujan bendang tenggelam,
Ban pecah perlu ditanggam;
Banyak udang banyaklah garam,
Banyak orang berbagailah ragam.

Padi disemai jerami segengam,
Ikan disalai di atas batu;
Kawan ramai pelbagai ragam,
Boleh dinilai satu persatu.

Tepian pagar si pohon kundang,
Layu meranti hala ke randu;
Sawah lebar saujana memandang,
Sayu hati dilamun rindu.

Jerami di sawah dibakar rentung,
Untainya padi jemur di alang;
Malangnya badan tiada beruntung,
Bertanam padi yang tumbuhnya lalang.

Turun ke bendang rumput ditarah,
Hujan gerimis di sawah padi;
Bior menangis airmata darah,
Apa yang terjadi telah terjadi.

Kala gerimis sawah diredih,
Menghijau padi benih disebar;
Usah menangis meratap sedih,
Apa terjadi ambil iktibar.

Padi diketam kemudian dipukul,
Tunggul padi dibiarkan kering;
Yang berat sama kita pikul,
Yang ringan sama kita jinjing.

Membawa bekal ketupat palas,
Bekerja di bendang hingga ke petang;
Walaupun kasih tidak berbalas,
Baik hati mu tetap dikenang.

Pagi hari pergi ke bendang,
Membawa raga berisi sagu;
Dari jauh hamba mencuri pandang,
Ku curah kasih dalam lagu.

Pagi Hari pergi ke bendang,
Membawa raga berisi sagu;
Dari jauh hamba mencuri pandang,
Ku Curah kasih dalam lagu.

Indah pandangan padi menguning,
Terbentang luas saujana mata;
Bersolat subuh dipagi hening,
Semoga Allah rahmati kita.

Harum baunya bunga melati,
Berwarna warni subur di taman;
Bila merindu si buah hati,
Radio klasik jadi peneman.

Terbang kenari bersama teman,
Menuju arah ke pohon jati;
Mawar berduri menyeri laman,
Warna yang merah berkenan hati.

Harum sungguh bunga kenanga,
Sayang tumbuhnya ditengah rimba;
Banyak bunga antara bunga,
Bunga pajak usah dicuba.

Putih putih si bunga kobis,
Sedap dimakan dicicah budu;
Tangan letih air dah habis,
Bunga ku siram di tasik madu.

Bunga anggerik bercorak batik,
Jadi hiasan dirumah kakak;
Jika yang molek dipandang cantik,
Yang kacak pula tentunya segak.

Burung di sangkar bersiul perlahan,
Menjadi penawar di kala senja;
Sungguh sukar nak buat pilihan,
Antara mawar dengan seroja.

Mencari penawar jauh di sana,
Dukunnya dara gadis yang cantik;
Cantiknya mawar beraneka warna,
Berebut perwira mahu memetik.

Harum baunya mawar di laman,
Sunting sekuntum buat si dara;
Bersihkan jiwa teguhkan iman,
Ukirkan senyum biarpun lara.

Benih ditabur di Tasik Bera,
Airnya dalam luas memanjang;
Bumikan subur hidup sejahtera,
Rahmatan alam menjadi tunjang.

Bunga mawar ditapak tangan,
Tangkai melatai dalam genggaman;
Jangan leka selalu berangan,
Kalau ingin miliki kekasih idaman.

Gugur sekuntum si bunga melur,
Dikutip orang lalu disimpan;
Sentiasalah kita berbudi luhur,
Agar kekal jadi ingatan.

Indah cantik bunga anggerik,
Buat hiasan di hadapan laman;
Hidup jangan mudah serik,
Jika penuh dengan cabaran.

Pergi ke desa memetik melati,
Banyak rerama terbang di dusun;
Hilangkan rasa resah di hati,
Mari bersama kita berpantun.

Bakar setangi api pelita,
Hangatnya haba bawa ke ambang;
Harum mewangi mawar di kota,
Anggerik di rimba segar berkembang.

Mekar kudup si bunga tanjung,
Jual di pekan oleh si nona;
Jika hidup minta disanjung,
Segala kebaikan tidak bermakna.

Bunga angerik jadi kegemaran,
Bunga kantan dibuat laksa;
Hidup penuh dengan cabaran,
Jangan cepat berputus asa.

Pandang jauh mata kabur,
Bila dekat senyum sendiri;
Layu kemboja atas kubur,
Tiada siapa ambil peduli.

Harum bau nya bunga kenanga,
Harum sampai dari seberang;
Hati hati memetik bunga,
Takut bunga dihalaman orang.

Bersama cik kiah pergi undangan,
Malam khamis buat kenduri;
Bunga mawar bunga larangan,
Nampak cantik tapi berduri.

Itik bertelur ayam perhati,
Riang menari si rama rama;
Bunga melur gubahan hati,
Cantik berseri memikat sukma.

Harum wangi bunga melati,
Harum lagi bunga tanjung;
Masa muda menurut hati,
Sudah tua badan menanggung.

Tepi anjung letak kemangi,
Waktu pagi dibentang tikar;
Bunga tanjung harum mewangi,
Pohonnya tinggi dipetik sukar.

Kenangan silam menghambat diri,
Di pinggir kali menunggu dinda;
Siang malam hamba mencari,
Bunga bakawali di manakah berada?

Bau nye harum di pinggir rimba,
Di situ kembang si bunga kasturi;
Mandi bunga sudah ku cuba,
Mengapa wajah ta juga berseri.

Indah berseri bunga ditaman,
Bunga dahlia mari dipetik;
Mulakan hari dengan senyuman,
Moga ceria wajah yang cantik.

Di atas ranting semut meniti,
Hendak ke paya hutan seberang;
Hendak menyunting bunga melati,
Sayang kembangnya di laman orang.

Gugur layu kuntum melati,
Mekar wangi bunga sahara;
Mengikat janji bersimpul mati,
Walau tertanam jasad di pusara.

Mengeliling bangku kumbang menari,
Ke kuntum kemboja terbang menyerang;
Sedih hatiku ditinggal sendiri,
Bunga kupuja dipetik orang.

Bawa baja ketanah seberang,
Pohon selasih di tanah melayu,;
Bunga ku puja dipetik orang,
Kuntum kasih terkulai layu.

Menumbuk ringi lalu dirasa,
Seorang diri sepi di kali;
Harum mewangi anggerik desa,
Cantik berseri tak dipeduli.

Sayang kiambang celahan kemangi,
Didalam taman c bunga kemunting;
Tika kembang harum mewangi,
Banyak tangan ingin mnyunting.

Gugur kemboja dipusara hati,
Kembang mawar dihujung ranting;
Kaseh umpama seputih melati,
Panas setahun tidak akan kering.

Bunga mawar bunga melati,
Harum mewangi indah ditaman;
Orang sabar dan baik hati,
Sudah pasti disukai teman.

Rona bercampur awan gemawan,
Tepian pantai persis berapi;
Tumbuh di lumpur mekar menawan,
Bunga teratai jauh menepi.

Jangan ditawar harga dah mati,
Sentiasa bersedia janji dikota;
Bunga mawar gambaran hati,
Buat si dia yang tercinta.

Kali ke lima ayam bertelor,
Di celah tunggul eram serata;
Harum aroma kuntuman melor,
Menghias sanggul dara jelita.

Bunga mawar kembang setaman,
Dipetik pula sigadis pemalu;
Apa khabar teman-teman,
Moga Sehat bahagia selalu.

Bunga matahari indah ditaman,
Tanam sebaris dipadang kota;
Hiasi hari dengan senyuman,
Cantik di hati cantik dimata.

Bunga melati bunga kenanga,
Gugur sekuntum ke hujung muara;
Masa hidup tak dapat bunga,
Ku nanti kemboja ditaburan pusara.

Harum mewangi bunga melati,
Hidup subur dalam taman;
Berpantun kita hiburkan hati,
Warisan sejak zaman berzaman.

Bunga mawar di atas kepala,
Sering diguna para penari;
Dalam hidup memcari pahala,
Menjadi bekalan kemudian hari.

Putih berseri bunga kenanga,
Elok tersusun di atas papan;
Gadis ibarat sekuntum bunga,
Jagalah adab jagalah sopan.

Berdesir dedaun di pohon meranti,
Embun nan pasrah lurut ke bumi;
Bunga pahar karangan hati,
Pengikat kata asmara bersemi.

Bunga tulip indah menguntum,
Dipetik anak buat suntingan;
Apa diharap bunga sekuntum,
Masih banyak yang berkembangan.

Cantik mekar bunga teratai,
Hidup di air akar tak jejak;
Apakan daya hajat tak sampai,
Kasih ku beri orang tak hendak.

Harum semerbak bunga melur,
Kupetik riang di pagi hari;
Hati resah bawalah berhibur,
Nanti merana memakan diri.

Nampak kejora di hujung padang,
Pokok pinang si pokok sena;
Kemboja di pusara sejuk dipandang,
Semoga tenang penghuninya di sana.

Banyak luruh buah kelor,
Santan kara di buat kari;
Cantik sungguh si bunga melor,
Di rambut si dara nampak berseri.

Bunga teratai kembang di kolam,
Puyu berenang di celah akar;
Jauh jauh berkirim salam.
Ikatan ukhwah teguh menjalar.

Bunga melati di atas dahan,
Bunga melur di dalam cepa;
Rindu hati tidak tertahan,
Bila kita dapat berjumpa.

Bunga kemboja di Bandar Pontian,
Bunga Raya di Tanjung Bidara;
Sering-sering mengingati kematian,
Bijak merancang kehidupan sementara

Bunga kuning kembang bercelah,
Senuduk pula berbunga pagi;
Sudah dapat gading bertuah,
Tanduk tadak berguna lagi.

Harini cuaca panas membara,
Bunga matahari harum semerbak;
Paktam bukan main gembira,
Pagi-pagi dah berjoget lambak.

Bertiup bayu kala senja,
Selat utara tidak bertepi;
Gugur layu bunga kemboja,
Atas pusara diam menyepi.

Anak gembala meniup seruling,
Meniup seruling di waktu pagi;
Biru merah putih dan kuning,
Jalur gemilang berkibar tinggi.

Hijau bendang ingatan melayang,
Putih cawan berisi inti;
Sekali pandang wajah terbayang,
Senyum puan menusuk hati.

Langit membiru indah dipandang,
Suria pagi memancarkan sinarnya;
Lalui hari dengan hati yang tenang,
Syukuri nikmat limpah kurnianya.

Pagi hening pergi ke hutan,
Tidak berteman berjalan leka;
Putih kuning dara pingitan,
Jadi idaman ramai jejaka.

Cahaya putih di ufuk timur,
Tanda fajar telah menyinsing;
Usaha letih jangan berundur,
Banyakkan belajar terus bersaing.

Pergi kedai membeli mancis,
Mancis dibeli berwarna merah;
Rupa x cantik asalkan manis,
Buat cik abang tak tentu arah.

Langkah di hayun mata melirik,
Taktau kemana arah tujuan;
Semua warna tetap menarik,
Mengikut tema setiap jemputan.

Kepala sakit terasa dungu,
Banyak masalah datang bertamu;
Warna kegemaran pastinya ungu,
Pantang ternampak tak pernah jemu.

Tanam bunga di dalam taman,
Mari di siram waktu petang;
Bukit menghijau terasa aman,
Laut yang biru hati pun tenang.

Bunga raya warnanya merah,
Cantik indah tak jemu di pandang;
Simpan di hati rasa nak marah,
Perkara buruk jangan di undang.

Padi menghijau di luar kota,
Mawar merah di atas para ;
Awas pada pandangan mata ,
Dri mata hati berbicara.

Terbang tinggi burung merpati,
Turun makan di tepi jalan;
Warna merah tanda berheti,
Bila dah hijau bolih jalan.

Kurik kundi merahnya saga,
Timbang emas untuk dijual;
Baik budi harus dijaga,
Biar kemas sering dibual.

Naik pedati pergi kebendang,
Padi dimakan pipit sekawan;
Merah bukan bermakna garang,
Hatiku lembut seputih awan.

Putih putih bunga melati,
Banyak terdapat didalam taman;
Cantik dimata cantik dihati,
Ingin kusunting menjadi teman.

Pergi niaga di Pasar Payang,
Ke Bukit Genting bekal dibawa,
Wajah adinda ku bayang-bayang,
Putih kuning dambaan jiwa.

Kain langsir indah berona,
Hulu keris indah terukir;
Berbeda kulit pelbagai warna,
Namun merah darah yang mengalir.

Indah sungguh bunga melati,
Bunga kebangsaan si bunga raya;
Sopan santun budi pekerti,
Inilah warna sesuatu budaya.

Bunga kertas berwarna jingga,
Megar berseri di sudut halaman;
Bila cinta telah berbunga,
Semaikan kasih dengan kejujuran.

Awan larat corak berbiku,
Corak selendang kuntum kenanga;
Merah jingga warna hatiku,
Bertemu pandang cinta berbunga.

Ayamlah katik mematuk betik,
Burung berbintik di pohon angsana;
Berkain batik mata melirik,
Aduhlah cantik anggun pesona.

Berkayuh cik Abang pergi ke pasar,
Tersenyum cik senah bibir nya merah;
Damba kasih semakin menjalar,
Duduk termenung semakin resah.

Padi menguning cantik berseri,
Hasil keringat para pesawah;
Maha Agung akan memberi,
Sentiasalah ingat kepada Allah.

Kilauan emas indah permata,
Memukau mata memikat hati;
Ros merah tanda mata,
Pemberian dari kekasih hati.

Lauk ketam pucuk paku,
Makan berkawan di rumah bonda;
Sungguh pun hitam warna kulit ku,
Tetap menawan ramai tergoda.

Badan letih hati keliru,
Tiada nikmat selera pun hilang;
Merah putih kuning dan biru,
Warna keramat jalur gemilang.

Jingga Merah, Awan Kelabu,
Senja Tiba, Unggas Pun Pulang;
Bicara Marah, Menghiris Kalbu,
Bersayu Hiba, Hatinya Walang.

Indah nian bunga melati,
Aura dibawa memberi sakti;
Putih bersih cinta dihati,
Untuk dia si pemikat hati.

Turun ke sawah membawa tajau,
Untuk menyerkap si katak puru;
Cemburu kuat berona hijau,
Tukar biru moga hilang cemburu.

Darah ditubuh mengalir merah,
Mengalir cedera bila terluka;
China suka bebenor warna merah,
Anggapan bertuah budaya mereka.

Kering sudah tasik dan danau,
Ramai orang pergi berburu;
Lain pulak dengan warna hijau,
Orang kata kuat cemburu.

Meredah hutan luka berdarah,
Membawa bakul mencari buah;
Penduduk china memilih merah,
Konon merah membawa tuah.

Meredah padang hutan dan paya,
Sambil memikul padi berguni;
Warna merah tanda bahaya,
Merah juga lambang berani.

Dari mana hendak ke mana,
Meredah padang hutan dan paya;
Dalam banyak pilihan warna,
Warna merah tanda bahaya.

Anak dara berbaju batik,
Si teruna pula bersongkok hitam;
Ape guna berwajah cantik,
Jika hati tidak tenteram.

Pagi hening ke Bandar Bintangor,
Kerana perniagaan keluarga tercinta;
Merah kuning bendera Selangor,
Warna kebanggaan rakyat jelata.

Setepak sirih berbenang emas,
Cembul tembaga baru berganti;
Adat berkasih terasa cemas,
Bila curiga merasuk hati.

Merah biru kuning dan putih,
Lambang bagi bendera Malaysia;
Usaha kuat janganlah letih,
Hidupmu pasti akan ceria.

Hitam hitam si tampuk manggis,
Kemuning gugur bunganya;
Hitam hitam ku pandang manis,
Putih kuning apa gunanya.

Hidup subur pohon selasih,
Hijau merimbun ditepi bendang;
Sudah kutabur budi dan kasih,
Emas jua dipandang orang.

Padi menguning luas terbentang,
Hijau kuning indah menawan;
Budi bahasamu eluk d pandang,
Keimanan mu buat ku tertawan.

Warna biru warna kesukaan ku,
Selalu dipakai sejak dahulu;
Radio Klasik sentiasa dihati ku,
Menggamit kenangan masa lalu.

Masak bening campur ikan,
Letak di salai ikan kerisi;
Merah kuning jadi kesukaan,
Bila memakai nampak berseri.

Pokok nangka pokok ru,
Mana nak sama pokok sena;
Warna hijau kusangka biru,
Rupa nya aku dah rabun warna.

Burung balam terbang di awan,
Terbang terus ke arah lagun;
Pakai hitam lebih menawan,
Kelihatan kurus lagi anggun.

Biru jernih air di tasik,
Nampak cantik btu di dasaran;
Setiap hari htiku berbisik,
Dengarlah radio klasik untuk hiburn.

Masak nasi berbau hangit,
Nasi dikacau berhati hati;
Tujuh warna pelangi di langit,
Namun Hijau idaman di hati.

Banyak baju bolih dipakai,
Baju hitam tudung putih;
Apa jawapan jangan pertikai,
Badan segar jadi letih.

Aneka warna sejalur pelangi,
Merentas langit aduh indahnya;
Rukun hidup saling menyayangi,
Hitam putih berserah pada-Nya.

Nyamuk dipukul terpercik darah,
Darah merah di tapak tangan;
Berusahalah kita menahan marah,
Supaya jiwa dalam ketenangan.

Pohon zaitun tepian angsana,
Rebah sehala menimpa sabut;
Pantun digarap biar sempurna,
Bahasa yg indah sedap disebut.

Pohon kekabu tinggi mengawan,
Jalan haluan teratak moyang;
Rona kelabu nampak gerawan,
Warna pujaan orang tersayang.

Hijau kuning warna nya lembut,
Di pakai mari gadis desa;
Kalau menjeling tambah terpaut,
Berkobar di hati menusuk rasa.

Kilauan senja di ufuk barat,
Warna lembayung indah terserlah;
Bebanan hidup semakin berat,
Kepada Allah lh kita berserah.

Petik selasih di pagi hari,
Bertiup bayu gugur kekabu;
Putih bersih wajah berseri,
Sungguh ayu menawan kalbu.

Bunga ros warnanya merah,
Cantik berseri di taman larangan;
Cinta dituju ke satu arah,
Kini hanya tinggal kenangan.

Kaki berdarah tertikam duri,
Sakit terasa bisa sangat;
Warna merah tanda berani,
Bila di pakai rasa semangat.

Cerek dan kendi buatan gangsa,
Barangan antik letak merata;
Elok berbudi santun bahasa,
Berwajah cantik anggun jelita.

Bunga Raya cantik merah,
Ditanam buat hiasan laman;
Cabaran jangan cepat mengalah,
Hadapi dengan penuh kesabaran.

Awan larat corak berbiku,
Corak selendang kuntum kenanga;
Merah jingga warna hatiku,
Bertemu pandang cinta berbunga.

Burung bangau terbang rendah,
Turun di paya mencari ikan;
Hidup bertawakal pada Allah,
Perihal rezeki tidak dirisaukan.

Gunung Angsi di kampung lama,
Orang mendaki dari arah kanan;
Kita berkongsi mentari yang sama,
Namun rezeki tetap berlainan.

Capai berus gosok gigi,
Berus gigi bahannya plastik;
Assalammualaikum dan selamat pagi,
Buat semua sahabat radio klasik.

Subuh pagi pergi ke Trolak,
Singgah di Sungkai membeli kari;
Rezeki jangan kita tolak,
Musuh jangan pulak dicari.

Dipadang kota bersuka ria,
Minum air bergelas gelas;
Hidup manusia diatas dunia,
Hendak rajin jangan pemalas.

Subuh terjaga sebelum pagi,
Bangun mencari lampu suluh;
Mengurus keluarga tidak bergaji,
Khidmat diberi tidak mengeluh.

Burung nuri terbang di angkasa,
Beralih arah menuju ke pekan;
Rezeki dicari di kota di desa,
Berkat dan murah kita pohonkan.

Minum pagi dengan tokki,
Lepas mengendong beras seguni;
Pagi keluar mencari rezeki,
Nak bagi makan anak dan bini.

Melangkah pulang setelah mendaki,
Bukit Puteri dikenang diingat;
Membanting tulang mencari rezeki,
Di bawah matahari bersinar hangat.

Langit petang awannya merah,
Mencuit kenangan ketika bersamanya;
Rezeki datang di pagi nan cerah,
Bersyukur dengan nikmat kurniaannya.

Pantun selamat pagi,
Tepi perigi si pisang kaki;
Buahnya lebat bergugus pangsa,
Keluar pagi cari rezeki.

Kajang Pak Malau kajang berlipat,
Kajang hamba mengkuang layu;
Selamat pagi semua sahabat,
Muga sehat sejahtera selalu.

Che hamidah naik kenari,
Singgah di pasar beli kerisik;
Sungguh meriah di pagi hari,
Dok dengar di radio klasik.

Buluh tinggi dibuat galah,
Lalu di titi buluh digalas;
Mulakan pagi dengan bismillah,
Ikhlaskan hati sempurnakan tugas.

Makan buah hati-hati,
Takut-takut tertanggal gigi;
Senyum-senyum senang hati,
Assalamualaikum selamat pagi.

Menjelang malam bakar mercun,
Singa menari di tiang besi;
Ucapan salam dengan berpantun,
Smbil mencari sesuap nasi.

Makan nasi bercampur kuah,
Makan bersama dengan mak esah ;
Bila rezeki melimpah ruah ,
Jangan lupa mereka yang susah.

Harum baunya si gulai kari,
Makan nasi lauk berkuah;
Memohon doa di pagi hari,
Semoga rezeki melimpah ruah.

Jangan dipanjat pohon Meranti,
Hiasan laman bunga senduduk;
Zikir munajat hidupkan hati,
Bertambah iman diri tawaduk.

Ingin kupergi menjelajah dunia,
Gunung didaki pulau di dekati;
Mentari pagi membawa kurnia,
Semoga rezeki murah diberkati.

Di sebalik gunung terbit mentari,
Kelak jatuh dihari petang;
Elakkan bermenung dipagi hari,
Nanti jodoh lambat datang.

Assalamualaikum kata di beri,
Permulaan kata bila berjumpa;
Sarapan pagi jangan hindari,
Lebih cergas tidak akan hampa.

Pohon celagi tepi perigi,
Terpatah dahan menimpa sentang:
Berkais pagi makannya pagi,
Kadang bertahan hingga ke petang.

Gunung Daik jauh pandangan,
Indah dilihat diwaktu petang;
Asyik termenung serta berangan,
Tidaklah yg secupak itu jadi segantang.

Di pagi hari memakai kerudung,
Kerudung bersulam permata tergantung;
Mencari rezeki macam lipas kudung,
Ingat mati sedar dik untung.

Kuih bingka letak terdedah,
Selalu alpa menggosok gigi;
Asyik leka mengemas rumah,
Jangan lupa bersarapan pagi.

Ke mana terbang burung terkukur,
Mencari tempat untuk singgah;
Jangan lupa untuk bersyukur,
Setiap rahmat daripada Allah.

Bibir merah baju pun merah,
Gadis kota bergaya di desa;
Mentari cerah rezeki pun murah,
Bersyukurlah kita kepada Yang Esa.

Berjalan kaki ke Gunung Sempak,
Bawa delima seraga cekur;
Dapat rezeki amalkan infak,
Sedikit cuma tanda bersyukur.

Burung kenari di pohon jati,
Bersiul lagi bagaikan bermadah;
Rezeki dicari bersungguh hati,
Bersama pagi yang sungguh indah.

Pagi hari mandi di perigi,
Membawa raga ke Kuala Dulang;
Kais pagi makan pagi,
Lewat senja baru ku pulang.

Pulas telinga sianak jantan,
Pagi menunggu lambatnya sampai;
Se ulas nangka sepangsa durian,
Entahkan jadi rezeki si tupai.

Tun nila berpurnama berjalan kaki,
Mencari suri di sisi bersama;
Assalamualaikum selamat pagi,
Dengarlah klasik pasti hati berbunga.

Indah lagun di tanah tinggi,Sebelah hulu serumpun buluh;Cuba bangun di awal pagi,Mandi dahulu sebelum subuh.

Pagi-pagi memasang lukah,
Lukah dipasang di tanjung jati;
Cari rezeki yang barakah,
Semoga hidup kita diberkati.

Keluar ke pasar berjalan kaki,
Walau panas tidak mengalah;
Saat keluar mencari rezeki,
Niatkan kerja kerana Allah.

Kayu sugi pencuci keramat,
Di ambil pak Khir dikebunnya nyonya;
Satu lagi ucapan selamat,
Pantun terakhir sejahtera hendaknya.

Padi bukit sipadi huma,
Mari ditampi dalam talam;
Rezeki berkat kongsi bersama,
Seiring doa siang malam.

Di tepi kolam bermain sembat,
Bermata tiga kail dicara;
Assalamualaikum sahabat,
Selamat pagi salam sejahtera.

Waktu pagi makan mempelam,
Sambil berjalan di tepi tasik;
Selamat pagi dan Assalammualaikum,
Buat rakan taulan sajian klasik.

Jangan di panjat jangan di daki,
Kalau gunung terlalu tinggi;
Assalamualaikum selamat pagi,
Semoga dipermudahkan mencari

Arca tanjak dibuat cermat,
Indah terukir nampak sekata;
Rezeki tidak salah alamat,
Andai ditakdir miliknya kita.

Tiap pagi teruskan langkah,
Hendak mandi dikolah;
Mencari rezeki biarlah berkah,
Jangan lupa amalkan bersedekah.

Tepi perigi si kebun kesum,
Cantik bidara sarangnya tempua;
Selamat pagi assalamualaikum,
Salam sejahtera rakan semua.

Daun gelenggang dibuat jamu,
Di adun perlahan memang ketara;
Di gelanggang pantun kita bertemu,
Saling berkenalan beramah mesra.

Tepi perigi bunga kemboja,
Pokok bidara di rumpun halia;
Selamat pagi selamat bekerja,
Semoga sejahtera khamis mulia .

Assalamualaikum selamat pagi,
Itu lah yang sering diucapkan;
Pagi2 sudah dapat rezeki,
Itu tanda rezeki allah murahkan.

Jahit manik tercucuk jarum,
Jarum mengait baju buah hati;
Selamat pagi Assalamualaikum,
Semoga hidup sentiasa diberkati.

Jinak seligi melantun-lantun,
Pemancing muda senyum terukir;
Setiap pagi menukang pantun,
Aktifkan minda pantas berfikir.

Rasa penat berjalan kaki,
Jenuh berjalan di tepi bendang;
Setiap pagi mencari rezeki,
Untuk kebahagiaan orang tersayang.

Gunung didaki puncak didekati,
Terbang kekunang berasa selesa;
Semoga rezeki sentiasa diberkati,
Bahagia tenang sepanjang masa.

Banyak gunung banyak lah jurang,
Berhati hati di kala berjalan;
Dalam kehidupan umpama berjuang,
Mengais rezeki itu lah tuntutan.

Berbaju kurung gadis jelita,
Tudung bersegi bersarung kaki;
Umpama burung terbang merata,
Seawal pagi kutip rezeki.

Burung tekukur hinggap di dahan,
Mencari makan mematuk-matuk;
Bersyukur kita kepada Tuhan,
Masih menghirup pagi yang sejuk.

Kalau pegi kepekan sari,
Bawak bersama bakul rotan;
Selamat pagi kepada isteri,
Selamat hari lahir saya doakan.

Pokok celagi si pohon merkisa,
Subur di Bandung bersama kekabu;
Selamat pagi ucapan biasa,
Namun terkandung doa seribu.

Naik pedati jual keria,
Penuh kesabaran membawa jualan;
Raikan pagi penuh ceria,
Panjat kesyukuran tunaikan kewajipan.

Pergi ke pekan bersama teman,
Janganlah lupa membeli benang;
Pagi hari amalkan senaman,
Badan cergas jiwa pun tenang.

Pokok gelam dibelit seruntun;
Tumbuh merata di tepi tasik:
Ku ucap salam sejuta pantun,
Sasaran kita di Radio Klasik.

Pagi hari jemur di ampaian,
Petang hari sudah di lipatan;
Dulu pernah jadi impian,
Walau kini sekadar kenangan.

Pulang berdua memasang lukah,
Di telaga sawah padi melata;
Tak lupa doa memohon barakah,
Semoga Allah murahkan rezeki kita.

Dalam semak ada duri,
Burung tempua bersarang rendah;
Assalamualaikum selamat pagi,
Mulakan aktiviti dengan bismillah.

Tanjak ke depan siap siaga,

Tanjak di sisi saudara dijalin,

Tanjak ke belakang menghibur lara;

Pasti pempan jiwa raga,

Ilmu diisi faham dipilin,

Pantun dilantang biar gelora.

Empat buntil beras dikandar,

Pokok betik belakang rumah;

Moty Hotel inap bandar,

Hotelnya cantik warganya ramah.

Pokok betik belakang rumah,

Dipotong rencong buah kuini;

Hotelnya cantik warganya ramah,

Mari pelancong inap di sini.

Karangan wira berbenang perak,

Seloka berpantun di desa Rumbia;

Pelancongan negara rancak semarak,

Tinggi tamadun peradaban dunia.

Dara kecil berkain kasa,

Karangan wira berbenang perak;

Usaha kecil ampuhkan bangsa,

Pelancongan negara rancak semarak.

Mula kelongsong jadi rerama,

Terbang rama ke pohon buluh;

Dari kosong menjadi lima,

Selepas lima jadi sepuluh.

Dalam dulang cincin permata,

Cincin permata jadi idaman;

Jangan dibuang sampah merata,

Jika merata rosak halaman.

Asyik melarik renang bergaya,

Lemah gemalai menari kepang;

Pelaga si unik ikan Malaya,

Tempala sempilai dialah cupang.

Lemah gemalai menari kepang,

Dalam balang tepi beranda;

Tempala sempilai dialah cupang,

Alang-alang ketika ada.

Dalam balang tepi beranda,

Esok lusa biar berpinak;

Alang-alang ketika ada,

Nanti-nanti membiak anak.

Matahari mengomel cantik belantik,

Beria-ia dia mengomel;

Mahsuri comel Mahsuri cantik,

Sihatnya dia berbadan mongel.

Beria-ia dia mengomel,

Gembar-gembur kisah berbagi;

Sihatnya dia berbadan mongel,

Bulunya subur tak gugur lagi.

Gambar-gembur kisah berbagi,

Cerita ria bermain-main;

Bulunya subur tak gugur lagi,

Sebab ceria dapat bermain.

Cerita ria bermain-main,

Sukanya awan sambil bercekak

Sebab ceria dapat bermain,

Setia berkawan dengan si kakak.

Sukanya awan sambil bercekak,

Berarak-arak menyentuh langit;

Setia berkawan dengan si kakak,

Suka berborak selagi tak lengit.

Berarak-arak menyentuh langit,

Molek sua mereka selisih;

Suka berborak selagi tak lengit,

Mesra berdua menjalin kasih.

Kampung Kerinting di Gua Musang,

Kabusnya tebal sejuk sekali;

Jangan melenting jika dilesang,

Akal berbekal sabar berkali.

Dari Penjuring ke Sungai Ruan,

Banyak berjaja si nangka madu;

Ilmu dijaring dengan ilmuwan,

Bagai dibaja tanah sepadu.

Benta dan Lipis satu laluan,

Jalan lama ke Gua Musang;

Tak menipis tak hilang haluan,

Selagi berlama iman terpasang.

Susup lari masuk semak,

Ada ular susur akar;

Didik diri singkirkan tamak,

Elak tular menjadi mekar.

Ada ular susur akar,

Tunggu mangsa masuk jerat;

Elak tular menjadi mekar,

Esok lusa tidak melarat.

Tunggu mangsa masuk jerat,

Hilang nyawa badan musnah;

Esok lusa tidak melarat,

Tenanglah jiwa hidup bertanah.

Hilang nyawa badan musnah,

Baru ular telan mangsa;

Tenanglah jiwa hidup bertanah,

Elok gelar citra wangsa.

Kuih kelempung popia berlada,

Martabak Keramat lemang dibelah;

Balik kampung jumpa bonda,

Sebelum tamat cuti sekolah.

Ada pala bersaki baki,

Ada sekati asam jawa;

Raih pahala tambah rezeki,

Pergi bercuti bonda pelawa.

Kuih bingka masih berbahang,

Teh Almonds menu kudapan;

Dari Melaka pergi ke Pahang,

Cameron Highlands tempat sarapan.

Ikan kekisi diasam celagi,

Dikuah sudah dihidang amah;

TAC lokasi sarapan pagi,

Pelbagai juadah sedap dijamah.

Naik rakit kayuh rakit,

Ikut arah jangan berbalas;

Naik bukit turun bukit,

Singgah merarau di Sungai Palas.

Batu akik warna putih,

Dicicin tunang untuk si tunang;

Makan kek minum teh,

Perut kenyang hati pun senang.

Kerlip bintang berkurun-kurun,

Tidak berbolak cantik berdamping;

Waktu petang hujan pun turun,

Kami bertolak tuju ke Taiping.

Ayam didik hilang ke mana,

Bawah dapur balik talam;

Jumpa adik mastautin di sana,

Tumpang tidur hanya semalam.

Bara lipan si kayu balak,

Besar kasar seperti ditulis;

Selepas sarapan kami bertolak,

Ke Padang Besar negeri Perlis.

Cantik alis si gadis pintar ,

Dara sunti mewah rezeki;

Dari Perlis ke Alor Setar,

Nikmati cuti masih berbaki.

Tangkas pendekar bingkas menyilang,

Gagah berani Putera Gelam;

Alor Setar kota gemilang,

Maka di sini kami bermalam.

Terbang lagi burung kenari,

Terpipis jerami bertimbun derum;

Awal pagi siapkan diri,

Destinasi kami ke Royal Belum.

Kuih talam ditatang-tatang,

Dodol ditanding jualan puan;

Melihat alam tasik terbentang,

Tasik Banding beralih tumpuan.

Cucuh api sumbu pelita,

Molek terang gelap berketi;

Ada kisah bakal dicipta,

Sebelum pulang tamatkan cuti.

Tinggi-tinggi pokok rambutan,

Tinggi lagi pokok kelapa;

Hati-hati pergi ke hutan,

Tentulah suami tidak dilupa.

Burung puyuh terbang rendah,

Susup lari masuk semak;

Walaupun kuyup berhujan gundah,

Didiklah diri singkirkan tamak.

Tinggi tinggi pokok rambutan

Tinggi lagi pokok kelapa

Wangi setanggi jadi sebutan

Usah dilupa setia nya dupa!

Tinggi tinggi pokok rambutan,

Tinggi lagi pokok kelapa;

Pergi beli nyoq pandan,

Minta lebih isi kelapa.

Tinggi-tinggi pokok rambutan,

Tinggi lagi pokok kelapa;

Buahnya lesap di pinggir hutan,

Tinggal hanya sabut kelapa.

Tinggi-tinggi pokok rambutan

Tinggi lagi pokok kelapa

Hati-hati duhai watan

Bintang bersegi jangan dilupa

Tinggi-tinggi pokok rambutan,

Tinggi lagi pokok kelapa;

Diingat lagi duhai watan,

Sayang berbagi janganlah papa.

[Untitled]

Tinggi-tinggi pokok rambutan,

Tinggi lagi pokok kelapa;

Setanggi wangi dalam lipatan,

Tidak dilupa kesetiaan dupa.

Beri merah daunnya hijau,

Boleh dimakan dibuat ubat;

Hati nan pasrah jangan ditinjau,

Rindu sepekan redanya lambat.

Kampung Batu Padang Temu,

Pokok kari subur ditanam;

Darjah satu menuntut ilmu,

Hujung hari darjah enam.

Daun kari petik bertanam,

Jadi perisa pauk si Ratu;

Hujung hari darjah enam,

Esok lusa tingkatan satu.

Ada taju berlapis enam,

Patah diusah berjahit benang;

Kelas Maju darjah enam,

Banyak kisah dikenang-kenang.

Pukul tabuh bertalu sudah,

Ada watikah dikehendaki:

Sihatlah tubuh untuk ibadah,

Buat sedekah mewahkan rezeki.

Ada selasih ada legundi,

Dalam nyiru kami asingkan;

Terima kasih kalungan budi,

Jasa guru kami kenangkan.

Tanjak ke depan siap siaga,

Tanjak di sisi saudara dijalin,

Tanjak ke belakang menghibur lara;

Pasti pempan jiwa raga,

Ilmu diisi faham dipilin,

Pantun dilantang biar gelora.

Ikan tamban di Inderagiri,

Selar papan di Selat Melaka;

Sepekan saban menunggu hari,

Selaut harapan berkat belaka.

Meranti nyatuh kayu di hutan ,

Di hutan Pahang Darul Makmur;

Pasti patuh perintah Tuhan,

Molek dihalang maksiat berlumur.

Ada cerana sambut bersambut,

Latah tersasul Mak inang Jeli;

Pasti bermakna hari disambut,

Maulidur Rasul kesekian kali.

Burung puyuh terbang rendah, Susup lari masuk semak;Walaupun kuyup berhujan gundah,Didiklah diri singkirkan tamak.

Kalau kayu hendak ditarah,

Keratlah cabang dengan daunnya;

Kalau ilmu hendak bertambah,

Dekati orang dengan pantunnya.

Apalah guna daun kayu,

Untuk tempat orang berteduh;

Apalah guna pantun Melayu,

Untuk tempat mencari suluh.

Tuai padi antara masak,

Esok jangan layu-layuan;

Intailah kami antara nampak,

Esok jangan rindu-rinduan.

Minta daun diberi daun,

Dalam daun buah bidara;

Minta pantun diberi pantun,

Dalam pantun ada bicara.

Pijat-pijat batang keduduk,

Keduduk seman bunga tiada;

Jika bijak pelihara wuduk,

Pasti Iman tebal di dada.

Raja selasih letak di pinggan,

Letak juga bunga melati;

Kalau bersih mencuci tangan,

Nescaya juga sucinya hati.

Elak selisih pisau berlaga,

Bimbang juga terluka jari;

Mahu bersih jiwa raga,

Elok jaga kebersihan diri.

Elok buluh diukir-ukir,

Dilorek bunga raya;

Ada akal berfikir-fikir,

Diguna jadi kaya.

Daki Bukit Pasir,

Tengok mentari jelma;

Bijak baca tafsir,

Bahagia nanti menjelma.

Tepuk amai-amai,

Lagu Kota Selangi;

Busuk yang ramai,

Daripada yang wangi.

Kukur tumbuh berjajar,

Putih deret selari;

Berguru kepalang ajar,

Nanti gigit jari.

Semambu buat ubat,

Lumur asam celagi;

Hujan turun lebat,

Rezeki datang lagi.

Pandai baca rumi,

Jawi boleh tahan;

Tujuh petala bumi,

Terabdi rahsia Tuhan.

Cendawan titi tumbuh melata,

Putih kilat tidak melampai;

Elok teliti apa dikata,

Ada niat hendak disampai.

Asam garam cuca mantera,

Tabur merata atas bentala;

Tidaklah karam belayar bahtera,

Setuju kata angguk kepala.

Ringgi-ringgi di pohon kayu,

Taruk jerami ancak dipingit;

Betapa tinggi akal Melayu,

Laksana bumi sampai ke langit.

Ambil ragi buat meramu,

Jadi raksa menyalut bebat;

Tidaklah rugi mencari ilmu,

Esok lusa menjadi hebat.

Gesek rebab jangan ditandak,

Lagu cerita kisah Temagi;

Maka sebab molek bertindak,

Bukan kita siapa lagi.

Tukang pagar dengan tukul,

Paku berderai jatuh di tangga;

Kerang segar ada di bakul,

Dalam kedai Taman Tenaga.

Jangan kalih purnama mengambang,

Pungguk merayu berselang-seli;

Dipilih-pilih cukup timbangan,

Seluk saku mampu dibeli.

Tumbuh liar pohon berangan,

Lereng bukit di hutan Jelai;

Sambil bayar mula berangan,

Apa menu hendak digulai.

Sulam lerang bunga selasih,

Kudup pecah lima kembangan;

Basuh kerang biar bersih,

Siapkan rencah untuk hidangan.

Tanah nanas jangan berlumpur,

Salah kira kelaknya sesak:

Kuali panas sudah di dapur,

Kerang sira siap dimasak.

Melaka Pindah ke Tanjung Ara,

Arah bukan ke pekan Pilah;

Siaplah sudah si kerang sira,

Jemput makan baca bismillah.

Hikmat kain hitam,

Renda corak bira;

Baca sampai katam,

Ayuh kita bicara.

Renda corak bira,

Dara suka gelang;

Ayuh kita bicara,

Simpan sebelum hilang.

Jahit dengan cermat,

Kebarung untuk tamu;

Baca sampai tamat,

Dapat banyak ilmu.

Ibu masak mihun,

Serbat kelapa muda;

Sudah 20 tahun,

Masih rasa muda.

Sirap dalam gelas,

Elok kurang gula;

Kerja biar ikhlas,

Dapat banyak pahala.

Ayam pura-pura,

Konon sakit kaki;

Elok jangan berkira,

Nanti mewah rezeki.

Indah Pantai Kemasik,

Cantik jadi lakaran;

Jika hati terusik,

Sahut sebagai cabaran.

Sampai hujung kota,

Hujan turun lebat;

Manusia itu lata,

Allah Maha Hebat.

Alor molek berturap,

Bikin boleh tahan;

Elok bergantung harap,

Hanya kepada Tuhan.

Ular atas permatang,

Katak tidak selamat;

Pasti rezeki datang,

Tidak salah alamat.

Semalu tepi perigi,

Tumbuh pokok lada;

Gigih usaha lagi,

Tambah ilmu di dada.

Serbat kelapa muda,

Elok kacau dulu;

Ilmu ada di minda,

Kena amal selalu.

Daki gunung Tahan,

Jumpa pokok rumbia;

Dapat reda Tuhan,

Pasti hidup bahagia.

Padi Mahsuri Padi Malinja,

Selepas diangin simpan di kepuk;

Silakan Abang Rahim bersolat kita,

Dalam doa beroleh petunjuk.

Mari menari rentak sambar.

Jgn menari diatas perahu.

Kejam mata bawa bersabar.

Buat buat tak nampak macam tak tahu

Tuai padi mari ditampi,

Jangan terlepas ayam serama;

Lena tidur dijengah mimpi,

Mimpi bertemu Si Arab Penderma.

Mengalir air terhalang ditebat,

Meliuk-lintuk renang belida;

Dua tokoh di gelanggang debat,

Debat beradab memperkaya minda.

Meliuk-lintuk renang belida,

Sesekali sekilas lincahnya sepat;

Debat beradab memperkaya minda,

Saling menghormati pelbagai pendapat.

Sesekali sekilas lincahnya sepat,

Sayang belida tersangkut di joran;

Saling menghormati pelbagai pendapat,

Matlamat akhir menemui kebenaran.

Sayang belida tersangkut di joran,

Tali berbelit dicari punca;

Matlamat akhir menemui kebenaran,

Memenangkan keadilan timbangan neraca

Pohon enau mayangnya hitam,

Cantas pelepah diambilnya nira;

Bertukar putih rambut yang hitam,

Menyuluh lorong ke arah pusara.

Akar melilit akar memponang,

Memanjat tualang mengambil madu;

Semakin diingat semakin terkenang,

Asyik mengenang mengundang rindu.

Terbang tinggi si burung bangau,

Ke gigi air katak melompat;

Bukan angau sebarang angau,

Angau hamba angau bertempat.

Pergi ke sawah dicalar benta,

Membasuh kaki duduk di titi;

Mari berpantun bermain kata,

Jangan berduka hiburkan hati.

Merah ranum buah pulasan,

Isi durian dimasak pengat;

Hati mengenang kasih berjauhan,

Dia tak rindu daku yang ingat.

Merah ranum buah pulasan

Isi durian di masak pengat

Kasih yg jauh itu ujian

Kesetiaan itu jd pengikat.

Jeram dingin jeram bertingkat,

Tempat rangmuda bertemu cumbu;

Kesetiaan kata menjadi pengikat,

Kenal dah lama belum bertemu.

Titip dan pesan silih bertamu,

Ditarik sauh kapal belayar;

Sekadar berserah sukar bertemu,

Tanpa usaha juga ikhtiar.

Buah cempedak si buah nangka,

Berbuah lebat di luar pagar;

Harga minyak naik telah dijangka,

Kiranya turun negarakan gempar.

Merata rumpun rumput semalu,

Rumpun bonglai si rama-rama

Menanti embun menitis malu,

Bagai mempelai malam pertama.

Tanjung sepi cengkerang merata,

Berulang kerap jejak diimbau,

Mencari mimpi dalam gelita,

Merangkul harap mendakap igau.

Dedak bukan umpanpun bukan,

Gula-gula mungkin pilihan raya;

Subsidi ditarik harga minyak dinaikkan,

Seumpama BR1M diambil semula.

Dedak bukan umpanpn bukan

Gula-gula mngkin pilihan raya

Kalo smua er bukan-bukan

Kau memang hantu raya

Dedak bukan umpanpun bukan,

Gula-gula mungkin pilihan raya;

Kiranya pemberian penuh keikhlasan,

Subsidi dihapuskan siapa percaya?

Merata rumpun rumput semalu,

Rumpun bonglai si rama-rama

Menanti embun menitis malu,

Bagai mempelai malam pertama.

Tanjung sepi cengkerang merata,

Berulang kerap jejak diimbau,

Mencari mimpi dalam gelita,

Merangkul harap mendakap igau.

Apa guna orang bertenun,

Untuk membuat pakaian adat;

Apa guna orang berpantun,

Untuk mengingat petuah amanat.

Apa guna orang bertenun,

Untuk membuat kain dan baju;

Apa guna orang berpantun,

Untuk mengangkat tuah Melayu.

Apa guna orang bertenun,

Untuk membuat pakaian budak;

Apa guna orang berpantun,

Untuk mengajar hukum dan syarak.

Apa guna orang bertenun,

Untuk membuat kain cindai;

Apa guna orang berpantun,

Untuk membaiki laku perangai.

Apa guna orang bertenun,

Untuk membuat pakaian nikah;

Apa guna orang berpantun,

Untuk menyampaikan petuah amanah.

Apa guna orang bertenun,

Untuk membuat kain pelekat;

Apa guna orang berpantun,

Untuk mengkaji adat istiadat.

Apa guna orang bertenun,

Untuk membuat kain selerang;

Apa guna orang berpantun,

Untuk mengisi mana yang kurang.

Apa guna orang bertenun,

Untuk membuat kain dan baju;

Apa guna orang berpantun,

Untuk menimba berbagai ilmu.

Kalau orang melabuh pukat,

Carilah pancang kayu berdaun;

Kalau kurang mengetahui adat,

Carilah orang tahu berpantun

Dara bertamu ke pekan Rasah

Kerana menjemput datang nya tunang

Andai tidur mu diamuk resah

Mungkin selimutmu sudah pun hilang

Awal pagi telah ke pasar,

Mencari lauk buat juadah;

Hilang selimut tidakku gusar,

Hilang pelikat ku lagi gundah.

Singah kelangkat ditahun sudah

Jumpa puteri menarik kerbau

Hilang pelekat tak perlu gundah

Mungkin dicuri kerana berbau

Subur dipaya pepohon turi

Tumbuhnya dekat tepi perigi

Pastilah tuannya datang mencuri

Ditukar pelikat yang berbau wangi

Ambil setangkai si daun kari,

Tanam di pasu di tepi tangga;

Sewangi cinta si empunya diri,

Sehidup semati berkongsi cerita.

Bau setanggi harum di tangga

Diruang tamu duduk sidia

Cinta nan wangi mekar berbunga

Semoga hidup mu dikelilingi bahgia

Tajam hangat batu kerikil,

Terjengket-jengket teriring tawa;

Terima kasih doa ternukil,

Bahagia kasih di dalam jiwa.

Bawah sepatu dipenuhi lulur

Jalan mendada bawah jambatan

Hanya itu yang mampu dihulur

Sebagai tanda jalinan persahabatan

Pasang jamung pasang pelita,

Senja bertandang Maghrib menghampir;

Terbantut hasrat bicara dusta,

Menjalin cinta kalam dimungkir.

Siakap senohong

Gelama ikan duri.

Bercakap memang bengong.

Boleh pula jadi menteri.

[Untitled]

Mari rewang ke rumah Mak Timah,

Mari memasak si air gula;

Hari cuti mengemas rumah,

Hari bekerja berselerak semula.

Mari masak air gula

Gula datang dari seberang

Sonang yo chgu kalau xnk bsepah semula

Cari lh orng rumah sorang

Menjerat puyuh di tepi belukar,

Jenuh mengelak pohon berduri;

Mencari orang rumah tidaklah sukar,

Yang rajin berkemas sukar dicari.

Hari raya berbaju baru

Baju di beli kat putrajaya

Kalau chgu nk cari yg baru

Cari lh calon yg xberkerjaya

Masuk ke hutan mari berburu,

Gulai pelanduk dicampur nangka;

Yang tidak bekerja mudah cemburu,

Semua pergerakan disalah sangka.

Hari ni gulai kangkong

Mkn dgn samabal belacan ulam rajo

Chgu cari yg satu kampong

Sonang satu kapal satu bendero samo rajo

Jambu mawar ambil seraga,

Buah tangan ke rumah nyonya;

Calon sekampung bermasalah juga,

Mudah balik ke rumah keluarganya.

Beli ikan nk buat masak kari

Rempah di beli kek kodai pktuo

Kalau susah sgt chgu nk cari

Alamat membujang lh sampai ke tuo

Buka poso mkn bahulu

Nk poso jgn lupo sahor

Chgu sey stop dulu

Nk solat zohor

Anak punai meniti titi

Katak mati tepi perigi

Bayangan didalam mimpi

Semakin parah ko Awi..

Menyanyi nak dara suaranya merdu,

Menatap terbang si rama-rama;

Jiwa kuparah kian merindu,

Wajah dirindu berbayang jelma.

Masam sungguh si buah kundang,

Masam lagi si asam Jawa;

Seberat-berat mata memandang,

Berat bebanan tanggungan jiwa.

Pisau takik pisau belati,

Pisau bukan mengupas pelam;

Rindu sendiri simpan di hati,

Rindu bercinta ke serata alam.

Merimbun halia tepian huma

Sudah di belah tidak berbaki

Rindu manusia tak kekal lama

Rindu Allah rindu hakiki

Hari minggu pergi berkelah,

Berendam mandi ke tengah hari;

Rindu hakiki rindukan Allah,

Setelah insan mengenal diri.

Dahan jati patah sendiri

Pohonnya redup tepian kuini

Sematkan dihati siapa diri

Baru hidup bertambah harmoni

Luka di kaki selirat benta,

Di atas permatang berulang lalu;

Mengenal diri Agungkan Pencipta,

Hidup redha syukur selalu.

Budak kecil bmain dadu.

dadu terjatuh kedalam parit

baik dbuang rasa rindu.

lg dsimpan bertambah perit

Buluh aur si buluh madu,

Pucuk berjuntai jatuh ke paya;

Alangkah indah mainan rindu,

Titipan kasih buat manusia.

Kelip-kelip si api-api,

Tampak dari permatang;

Hati dilanda sepi,

Pabila rindu bertandang.

Hati-hati menyapu sampah,

Jangan sampai terpijak duri;

Hiasi diri berperibadi indah,

Buang segala hasad dan iri.

Rendang tumbuhnya si ati-ati,

Di tepi kolam di rumpun sena;

Dendam kesumat berumah di hati,

Sepanjang malam tidur tak lena.

Bunga sekuntum bunga melati

Putih berseri harum baunya

Assalamualaikum dan selamat pagi

Semoga hari ini sehat dan bahagia

Kembang kelopak si bunga raya,

Selit di rambut tampak berahi;

Tiap detik terhias bahagia,

Tertitip syukur ke hadrat IlLahi.

Rembang petang menjelang senja,

Mentari terbenam alangkah indah;

Pusaka bangsa merata dijaja,

Angkara dendam digadai maruah.

Meracik buluh pisau belati,

Setelah meracik pisau direndam;

Menyimpan amarah di dalam hati

Menyimpan dendam dalam diam

Pisau ku tumpul tolong asahkan

Tajamnya jangan terlalu tajam

Jangan disimpan amarah mu tuan

Dendam disimpan jangan berdendam.

Awan mendung gelap gelita,

Nenek tua mencari kelkati;

Amarah dendam mainan kata,

Memujuk hati insaf mengerti.

Tinggi sungguh pohon meranti,

Berselang pohon si asam jawa;

Kasih dan sayang rahmat IlLahi,

Menyubur syukur di lubuk jiwa.

Ambil parang mari ke hutan,

Mengayam palas sarung ketupat;

Dagang lalu meriah ditanakkan,

Anak sendiri dibiarkan merempat.

Buah pulasan si buah berangan,

Pokok ciku berbuah rendah;

Lena tidurku berbantalkan lengan,

Kamarku sempit mimpinya indah.

Hutan belukar jangan diredah

Nanti tersesat pulang tiada

Tamu yang datang sekadar singgah

Habis bicara pulang lah dia.

Tok ketua di balai penanggah,

Dijamu orang di air nira;

Tiada salahnya sekadar singgah,

Pulang mengaut khazanah negara.

Air nira sedap lagi air kelapa

Penghilang dahaga terik mentari

Benar juga seperti dikata

Lumayan suapan untuk Kabinet Menteri

Riuh ternakan memakan dedak,

Pagi petang dan tengah hari;

Entah disuap entahkan tidak,

Baca dan fikir rumuskan sendiri.

Budak-budak menarik seludang,

Dara sunti bermain guli;

Biar dijeling asal memandang,

Bicara di hati siapa peduli.

Dari 'Beat It' bertukar ke 'Bidin',

Gaya tarian menarik hati;

Ayuh ke dapur menggulai sardin,

Menu hidangan tatkala cuti.

Gaya tarian menarik hati,

Tika bermain pondok-pondok;

Menu hidangan tatkala cuti,

Kuahnya boleh dicecah cekodok.

Biji kundang rasanya pahit,

Mari meneguk si air nira;

Telunjuk lurus kelingking berkait,

Manis di mulut berpura-pura.

Padi di kepuk mari ditampi,

Padi di sawah diserang bena;

Lena tidur diulet mimpi,

Rindu berbisik di dalam lena.

Cantik berjalur bulu kecapi

Diruang tamu turun berlaga

Terlena tidur diulet mimpi

Mimpi bertemu bidadari syurga

[Untitled]

Mari bertandang ke rumah nyonya,

Buah tangan seraga anggur;

Semuanya mudah redha kuncinya,

Yakinkan hikmah Allah mengatur.

Isteri redha menempah syurga

Pada mulanya rasa teraniaya

Yang main peranan ketua keluarga

Pincang dia pincanglah semuanya

Merah hitam si biji saga,

Cantik bersinar disinar mentari;

Suami tercinta kuncinya syurga,

Pengorbanan suami buat isteri.

Berpintal pintal akar jerami

Panjang bagai seutas tali

Jika berpihak semuanya ke suami

Bagaimana pula nasib sang isteri

Senja hari pasang pelita,

Pelita rosak simpan di peran,

Andai tercarik terluka jari;

Sudah gaharu cendana dipinta,

Isteri setia syurga ganjaran,

Termaktub hukum titipan IlLahi.

Putih berseri jiwa dan raga

Bersama sidia kesana sini

Setia isteri suami dijaga

Rumahtangga bahgia kekal harmoni.

Manis sungguh si nangka madu,

Nangka diperam di atas para;

Resah jiwa diamuk rindu,

Rindu tak tahu kepada siapa.

Manis sungguh si nangka madu,

Nangka diperam di atas para;

Resah jiwa diamuk rindu,

Rindu tak tahu kepada siapa.

Cik tipah berbaju kebaya

Cantik bagai puteri kayangan

Dah rindu tak tahu ke siapa

Dah kompom rindu bayangan

Terbang berkejaran si burung balam,

Terbang riang ke sana ke mari;

Rindu bertandang tatkala malam,

Tak mungkin bayangan tanpa mentari.

Buluh perindu alangkah merdu,

Seruling teruna memikat si dara;

Indah terbayang hidup bermadu,

Beralih rasa merubah selera.

Makan nasi gulai peria,

Makan berhidang duduk di pangkin;

Sekadar anganan mengundang ceria,

Bicara di mulut di hati tak mungkin.

Buluh perindu letaknya tinggi

tetap jauh dari angkasa.

jgn angan terlalu tinggi

kesian si isteri memendam rasa

Kalau nak rasa hidup bermadu

Kena la cari si anak dara

Kalau di hati dah rasa rindu

Teruskan saja kalau berdaya

Mari menimba ikan di paya,

Ikan keli haruan dan sepat;

Rindu di hati berasa terdaya,

Akad yang dulu tak kering dakwat.

Mencari ikan di dalam paya

Dapat seekor si ikan haruan

Kalau rindu sudah tiada berdaya

Buat la cinta jadi taruhan

Terbang burung hinggap di dahan,

Dahannya tinggi licin dipanjat;

Cinta bukan barang taruhan,

Kekal bertakhta sepanjang hayat.

Jangan dicari madu lebah berbisa

Bisanya pedih tak boleh diubati

Jangan diingat bermadu indah dirasa

Namun sakitnya membawa ke mati

Mekar kelopak semerbak wangi,

Kuntuman mawar si bunga kekwa;

Qada dan qadar wajib diimani,

Redha dan syukur mengindahkan jiwa.

Anak hindu memakai purdah

Mata belolok nampaklah dagu

Hidup bermadu tidaklah mudah

Hanya seronok mendengar lagu

Kuih pelita manis berlemak

Hasil tangan si dara jelita

Berjimat cermat dan jangan tamak

Simpanan untuk dihari raya.

Bilo nok rayo kita buek wajid

masak wajid di rumah pak Ali

bila nok buka puasa den poei mosjid

tak perlu gi pasar ramadan tak perlu memboli

Secubit nasi sekadar menjamah,

Nasi dagang di pasar payang;

Berbuka di masjid bersolat jemaah,

Menjalin ukhuwah berkasih sayang.

Lalu permatang menuju ke bendang,

Menghijau padi di kiri dan kanan;

Salah bertanya malu bertandang,

Umpama diri debu jalanan.

Melambai mesra pelepah kelapa,

Diraut pelepah lidi diikat;

Getar jiwa cinta menyapa,

Sedangkan diri kasih mengikat.

Jamuan kenduri dimasak kari,

Tetamu pulang dititipkan jajan;

Jangan dilerai pengikat diri,

Guruh berdentum mungkin tak hujan.

Siput melekat diatas batu

Anak kerenga mati terkapai

Tali mengikat barulah satu

Sedangkan tiga masih melempai

Pukullah tabuh si kulit kerbau,

Kerbau kampung badannya sasa;

Seorang termimpi tiga mengigau,

Sekadar berpantun bermain bahasa.

Ambil kayu lalu dibelah,

Dinyalakan api merebus ketupat;

Demikian hidup hati berbelah,

Lain dihajat lain yang dapat.

Dodol dimasak untuk lebaran,

Pujaan hati dibenak minda,

Itulah takdir suratan tuhan,

Ada hikmah atas segalanya.

Mari berkelah dirikan khemah,

Di tepi pantai bermain pasir;

Takdir suratan tersembunyi hikmah,

Kelemahan insan lewat mentafsir.

Masak lemak ikan tenggiri,

untuk berbuka hari ini,

Ukur baju badan sendiri,

mampu ke tidak nak banyak bini.

Masak lemak ikan tenggiri,

Mangga muda dihiris dikerat;

Ukur baju menghitung diri,

Seorang isteri sepanjang hayat.

Susun batu si batu-bata,

Pagar tembok sempadan jiran;

Berbuka puasa bagaikan pesta,

Selera dilayan tanpa sempadan.

Berbuka makan asam laksa,

Laksa dijual oleh pak Atan,

Layan Nafsu berbuka puasa,

Bila membazir jadi gang Syaitan.

Buat ulam pucuk pegaga,

Masak pedas sirap secangkir;

Melayan selera biarlah berpada,

Insafi diri ingatkan yang fakir.

segak dan tampan berbadan sasa,

Hasil main gym setiap hari,

cari sebenar pengertian puasa,

pasti dapat menginsafi diri.

Masak sahur dinihari,

Minum teh serbuk halia;

Mengerti puasa menginsafi diri,

Puasa membentuk peribadi mulia.

Perigi buta kontang sentiasa

Tempat mainan si awang kenit

banyak berhelah menambah dosa

Poket bocor tapi nafsu melangit.

Seruling buluh ditiup merdu,

Duduk meniup di tepi sawah;

Tiada indahnya hidup bermadu,

Setiap detik mencipta helah.

Asam gelugur dijemur kering,

Diperah air si asam jawa;

Nafsu membazir sering seiring,

Moga Ramadhan mendidik jiwa.

Jawatan disandang sebagai nazir,

Ramailah yang menghormati,

Perancangan awal tak sure elak bazir,

Sampai masanya nanti NAFSU dituruti.

Jawatan disandang sebagai nazir,

Ramailah yang menghormati,

Perancangan awal tak sure elak bazir,

Sampai masanya nanti NAFSU dituruti.

Lebat hujan menjelang senja,

Resah di hati mungkinkah banjir;

Perancangan awal bijak berbelanja,

Mengawal diri elakkan membazir.

berhati hati meniti titi,

langkah diatur dan dikawal,

fikir juadah untuk petang nanti,

itu namanya perancangan awal.

Merah sungguh masak pulasan,

Manis buahnya bagaikan nira;

Menu pelbagai kreatifnya insan,

Aneka menu melayan selera.

Sidai baju dilaman rumah,

Sayangnya mentari cahaya suram,

Itu dah lumrah dan juga fitrah,

Menu tak sudah jadinya ke malam

Subur menjalar akar dedalu,

Melilit dahan si pohon nangka;

Baru seketika sahur berlalu,

Telah berbincang menu berbuka.

Mana anak hendak percaya

Masak apa semua disapu

Anak dah tahu kepakaran ayahnya

Disekolah guru didapur pula sifu

Tambah wangi lemaknya nasi,

Masukkan gumpalan si daun pandan;

Tumpahnya kuah pasti ke nasi,

Ayah umpama contoh teladan.

Kata bulan ramadhan tiada hantu,

tapi manusia yang jadi Hantu,

Tak hairan perangai anak begitu,

kerana bapanya juga dulu sebegitu..

Nyaring berbunyi si itik angsa,

Lehernya panjang makan menyudu;

Anak manjaku meragam berpuasa,

Asyik bertanya menu dan waktu.

Periuk antik berlejuk-lekuk,

Diambil dari atas para;

Hasrat anak ditumpang semangkuk,

Keluarga bahagia hasrat si bapa.

Dalam.periuk nasi ditanak,

periuk antik berlekuk lekuk,

Bukan sahaja permintaan anak,

Isteri juga tumpang semangkuk.

Mangkuk tingkat empat perenggan,

Buah tangan ke rumah nyonya;

Andai permintaan anak dilayan,

Satu bazar ingin dibelinya.

Bakar sampah asap berkepul,

Dibawa angin menusuk ke mata;

Meriah berbuka keluarga berkumpul,

Biar sedikit semua merasa.

Sayup terdengar sayunya ungka,

Sambil bergayutan dahan ke dahan;

Bersama bonda di dapur pusaka,

Badak berendam menu pilihan.

Tinggi kelapa berselang rambutan,

Mendongak terlihat sarang tempua;

Untung rugi bukannya alasan,

Dijenguk rindu titipkan doa.

Lalu titi tepian bonda.

sambil ditangan memakan ciku

untungnya awak masih berbonda

tercuit dihati mengundang rindu.

Ke Kuala Perlis makan kerang,

Kerang dicicah cili berkicap;

Dalam gelap tiada yang terang,

Dalam terang banyak yang gelap.

Awal pagi mandi di perigi,

Di hujung kampung si pohon ara;

Apa disesal cinta yang pergi,

Cinta pengganti mengintai mesra.

Ayer perigi sangat la sejuk,

mandi pula di hujung kampung,

kalau muka dah mcm tembok,

sampai kesudah cinta tak datang.

Akhir besi akan berkarat,

Sama juga pisau belati;

Cinta tulus tanpa syarat,

Subur di jiwa mekar di hati.

Jahit kebaya bersulam tangan,

Renda-renda berwarna merah;

Saf tarawikh kian berkurangan,

Bazar Ramadhan kian meriah.

Luruh ke tanah pelepah kelapa,

Ke unggun api mari dipunggah;

Rindu gerangan singgah menyapa,

Seimbas lalu tersilau wajah.

Goreng ikan campur pegaga,

Cili dan bawang buat penumis;

Puasa menggoda juga menduga,

Air paip pun berasa manis.

Tempoyak goreng sajian tok wan

Buat santapan kak leha janda

Begitu sekali fikiran tuan

Nafsu ditentang berkat pahala berganda

Pasang pelita menjelang senja,

Berjalan ke masjid bersama teman;

Mengimbau kenangan tatkala remaja,

Pelantar lonjakan keteguhan iman.

Batas halia dikais kais

Di rata rata mengikut suka

Itulah dia permainan iblis

Mengajak kita masuk neraka

Lincah di muara anak seluang;

Sepat benua celahan benta;

Kasih tersisih sayang terbuang,

Ceria di wajah di hati derita.

Dalam sampan buah keranji,

Ambil sebiji rasa bersama;

Derita itu Tuhan menguji,

Sakit sedikit penghapus dosa.

Di pagi hari menanam selasih,

Selasih ditanam ditepi pintu,

Usah di ikut hati yang sedih,

Kita merancang Allah menentu.

Paya bakau si tanah rawa,

Rimbun pokok benteng penampan;

Jangan bersedih jangan kecewa,

Redha dan syukur takdir-Nya Tuhan.

Rendang ketapang singgah berlindung,

Cantik berbunga semarak api;

Hadir pelangi mengusir mendung,

Hadirmu dinda mengusir sepi.

Tajam sungguh duri semalu,

Tercucuk jari alangkah pedih;

Sering teringat hatiku pilu,

Sering mengenang jiwaku sedih.

Putih bersih si ulas manggis,

Jangan disimpan di dalam peti;

Biarpun hitam dipandang manis,

Manis senyum santun pekerti.

Kain batik disusun bertingkat,

Kain pelikat dalam almari;

Tulus berdoa memohon hasrat,

Yakin suratan takdir IlLahi.

Burung tiung si burung merbah,

Hinggap di pohon asam jawa;

Takdir tertulis takkan berubah,

Syukur dan redha kedamaian jiwa.

Putih berkepul awan-gemawan,

Tampak dari Tanah Jawa;

Jangan dilayan hati nan rawan,

Kelak membarah derita jiwa.

Bakar lemang kacau penganan,

Ubi kayu dibuat bingka;

Ingin lena tidur di lengan,

Membelai kasih Subuh menyapa.

Tinggi-tinggi si pokok sena,

Tebang rumbia diambil sagu;

Rembulan indah hilang ke mana,

Pungguk setia hiba berlagu.

Tumbuh berjejer rumpun selasih,

Bunga raya mekarnya merah;

Duka di hati cinta tersisih,

Salam dihulur dilayan amarah.

Pulai condong sekah mempelam,

Dahan dipotong getah mengalir;

Salam Maghrib memasuki malam,

Merehatkan zahir batin berzikir.

Riang ria bercanda ketawa,

Tidak terasa luka tercalar;

Sunder dan Gopal sahabat sejiwa,

Radha mencelah cinta tercabar.

Jahit tangan bersulam di tepi,

Kurung Kedah lengan ke siku;

Menonton SANGAM mengundang mimpi,

Cerita cinta duka berliku.

Wang Tepus Wang Kelian,

Pasar pagi setiap Sabtu;

Tertitip ucapan daripada kalian,

Esok kujawab satu persatu.

Jauh berpergi dirantau orang

Mencari rezeki berserta ilmu

Jiwa mendesak, hati melarang

Aku menanti jawap Dari mu

Guni pasir buat penampan,

Pasang jerat pasang perangkap;

Tentunya sukar memberi jawaban,

Sedang soalan belum terungkap.

Mempelam rendang jangan ditebang,

Tempat berteduh berehat diri;

Terang malam rembulan mengambang,

Bertemu adinda di dalam mimpi.

Tumbuh keladi di tepi paya,

Mekar membiak kian merimbun;

Rumah terbuka rumah budaya,

Terzahir budi termaklum santun.

Tanam serai di penjuru halaman,

Bawa ke pasar di bakul rotan;

Pimpinan bangsa hilang pedoman,

Berpatah arang berkerat rotan.

Hujung minggu pergi berburu,

Pergi berburu ke Tanah Rata;

Jangan dientengkan jasanya guru,

Tanpa guru bagaimanakah kita?

Terluka hati mainan cinta,

Berlidah dusta berjanji mungkir,

Berserah hamba kepada Yang Esa,

Agar dipandu ke sebaik takdir!

Kuih bingka tepung pelita,

Terhidang di meja minuman secangkir;

Terluka hati mainan cinta,

Berlidah dusta berjanji mungkir.

Ikhlas mendidik barakah ilmu,

Pahala mengalir tiada batasan,

Asalkan Ilmu yang Allah restu,

Batil dan haq diberi penjelasan.

Wanita anggun menjual jamu,

Lencun berpeluh dek kepanasan;

Ikhlas mendidik baraqah ilmu,

Pahala mengalir tiada batasan.

Sampan kolek perahu panjang,

Berlabuh perahu nakhoda ke kota;

Tika jauh bicara berkajang,

Pabila semuka kehilangan kata.

Debur ombak di tengah segara,

Sedang di pantai berpuput bayu;

Tutur di bibir benci membara,

Bisikan hati gelora rindu.

Ulam raja si pucuk pegaga,

Ikan goreng dicicah budu;

Ranum senja didakap mega,

Tunduk syahdu di sejadah rindu.

Dara jelita berdagang jamu,Air seteguk menghilang kehausan;Harta guru buku dan ilmu, Tertitip ganjaran tanpa batasan.

Indah alam direnung tak jemu,

Indah sempurna cacat tiada;

Jadilah guru pendidik berilmu,

Memperkaya minda memperteguh jiwa.

Tanah berpasir ditanam maman,

Maman penyedap si daging rendang;

Jadilah diri suami budiman,

Jangan menengking mudah meradang.

Ke pantai berselut mencari lokan,

Kumpulkan lokan ke dalam raga;

Sayang anak jangan dimanjakan,

Sayang isteri diperhambakan tiada.

Burung balam burung tekukur,

Diumpan diangguk diberi makan;

Isteri baik menunduk akur,

Menengking bicara elok pisahkan.

Dayung sampan arah ke kuala,

Tambat sampan lalu berjalan;

Kasihkan anak berkorban segala,

Kasihkan isteri berbatas sempadan.

Sampan kolek dayung ke muara,

Lalu ditambat ke tiang jeti;

Rindu menggila cinta bergelora,

Damaikan jiwa istigfar di hati.

Tinggi terbangnya si burung helang,

Menjunam terbang terlihat mangsa;

Rindu di hati bilakan hilang,

Kian diingat rindu menggila.

Buah ranum jangan diperam,

Mari menggoreng buah berangan;

Inginku lena mata tak pejam,

Ingin kupejam diziarah kenangan.

Terbang pepatung hinggap merata,

Di tepi kolam si ati-ati;

Dalam gelita mengintai cinta,

Cinta mesra di lubuk hati.

Merah ranum buah pulasan,

Rimbun merendang ke rumah sebelah;

Biar sombong di mata insan,

Ramah mesra di penglihatan Allah.

Kapal belayar berbunyi serombong,

Arah belayar ke terbit mentari;

Sedang ramah dituduh sombong,

Demikian cermin mencermin diri.

Bukan bayu meniup lalang,

Taufan lalu ributnya kencang;

Tika senja waktunya pulang,

Melepas lelah berehat panjang.

Andai datang membawa badai

Pulangnya pula membawa bayu

Jangan ditafsir usah diandai

Baru berputik terkulai layu

Anak manja merajuk dijentik,

Bancuhkan susu diberi minum;

Elok terkulai baru berputik,

Jangan busuk ketika ranum.

Menanti malam indah rembulan,

Menjelma rembulan ketika senja

Meraikan Syawal penuh sebulan,

Ukhuwah dan kemaafan subur di jiwa.

Rumah limas di penjuru kampung,

Menyiram bunga air perigi;

Syawal ceria tiba ke penghujung,

Tertitip takdir ketemu lagi.

Indah mekarnya kuntum melati,

Akhirnya layu ke tanahnya gugur;

Rindu hakiki ranum di hati,

Sejak azali kini menyubur.

[Untitled]

Pergi seberang lalu di titi,

Mangkuk tingkat lima pangsa;

Berpantun daku menghibur hati,

Semarakkan bahasa budaya bangsa.

Dara pingitan pandai bersolek,

Tertib laku rajin bak dayang;

Yang bulat tak datang menggolek,

Yang pipih tak datang melayang.

Lepas ikatan perahu di dayung,

Tika pagi dipuput bayu;

Andai tidak dipecahkan ruyung,

Mana mungkin mendapat sagu.

Hutan gunung tampak berbalam,

Ilham melukis anak remaja;

Siang telah menyapa malam,

Usia telah menyapa senja.

Kucing mengiau dimarah jangan,

Bimbang lari ke dalam kelambu;

Teringin tidur berbantal lengan,

Menatap cicak di siling bercumbu.

Penglipur lara membaca hikayat;

Cerita hiba air mata berderai

Bergaduh kucing bertambah zuriat,

Bergaduh manusia mengapa bercerai?

Pohon mangga pohon mempelam,

Berselang tumbuh pohon durian;

Senja merangkak ke ranjang malam,

Usia merangkak ke ruang kematian.

Bunga di taman aneka warna,

Susun berbaris ke arah tangga;

Mendakap sepi di ranjang lena,

Membelai mimpi di dalam jaga.

Hati-hati menyusun bata,

Retak bata terluka jari;

Harta benda mainan mata,

Kasih sayang hiasan nurani.

Merah bara di puntung hitam,

Padam pelita letak ke tepi,

Mengeluh lara gelita malam,

Menanti cinta mengulet mimpi.

Merah bara di puntung hitam,

Padam pelita letak ke tepi,

Mengeluh lara gelita malam,

Menanti cinta mengulet mimpi.

Di hujung kampung si pohon ara,

Berjalan lalu jangan ditegur;

Senyuman bonda merawat lara,

Bicara bonda hati terhibur.

Mengandar benih untuk disemai,

Benih secekak diikat-ikat;

Pulang ke kampung jiwaku damai,

Mendakap bonda memohon berkat.

Mari ke dusun mengutip manggis,

Menggoreng jagung dibuat bertih;

Zahir ketawa batin menangis,

Hati terluka jiwa merintih,

Zahir ketawa menangisnya batin.

Hati terluka merintihnya jiwa,

Dengan Allah berserah dan yakin,

Ubat mujarab bagi segala duka.

Bumi mana tak ditimpa hujan,

Lautan mana tak pernah bergelora,

Suka dan duka merupakan mainan,

Selagi hidup di alam fana.

Kita hamba dijadikan Tuhan,

Hidup didunia penuh ujian,

Siapa antaranya yang penuh iman,

Hamba2 inilah didalam kemenangan.

Masak pedas ubi keladi,

Bawa bekal ke rumah nyonya;

Kepada Allah kita mengabdi,

Ikhtiar berserah pada takdir-Nya.

Indah lembayung di pantai Mersing,

Debur ombak mengocak sepi;

Tinggal sebumbung hati terasing,

Merawat hati mahligai mimpi.

Pucuk labu si pucuk cekur,

Ambil keladi tumbuh di paya;

Ceria bonda lincah di dapur,

Gembira anak balik beraya.

Pedih jari digigit kerengga,

Sapukan minyak pedihnya kebah;

Bicara jujur orang curiga,

Bicara dusta jiwa gelisah.

Pelepah nyiur saling membelai,

Angin bertiup mengusap manja;

Hidup bersama jiwa bercerai,

Menatap anak takdir-Mu kuredha.

Kelapa parut mari diperah,

Santan bergula buat serawa;

Sakit yang terasa indah,

Redha penawar rasa kecewa.

Buah berangan isinya pahit,

Jangan d makan nti sendawa,

Mngharap kasihnya org memng sakit,

Jangn mencuba sebelum kecewa.

Baju kebaya berkain sarung,

Dipakai anggun ke majlis kenduri;

Cincin tidak sendiri tersarung,

Tanpa penggali liang tak jadi.

Jalan-jalan ke Kuala berang ,

Singgah sekejap di muara kiri,

Tk pernah mngharap kasihnya orang ,

Sentiasa sedar kekurangan diri..

Petik kecapi makan berangan,

Berdendang sayu menjelang petang;

Kasih orang diharap jangan,

Bagai melukut di tepi gantang

Wangi semerbak daunan pandan,

Perasa pengat ditambah gula;

Cinta Allah tanpa sempadan,

Cinta manusia bersyarat segala.

Kelip-kelip di Kuala Sepetang,

Cahaya bagai semarak api

Sedang melukut di tepi gantang,

Padi hampa terbuang ditampi.

Tinggi bersarang burung tempua,

Merata-rata sarang merpati;

Lebuh raya milik semua,

Berkongsi sabar saling menghormati.

Berkawan burung terbang ke sarang,

Setelah seharian bertebaran

Sabar menanti senja menjelang,

Pengumuman tarikh beraya dizahirkan.

Ulasnya sendat seulas nangka,

Halwa seperiuk tetamu dihidang,

Sanggahan adat hakikat terlupa,

Kitab dirujuk sekilas pandang.

Halwa seperiuk tetamu dihidang,

Tutur bicara mesra kenalan,

Kitab dirujuk sekilas pandang,

Teruna dara mangsa kejahilan.

Lebat berbuah kelapa pandan,

Kelapa diparut dibuat inti,

"Selamat Hari Raya" kepadamu Tuan,

Syawal hadapan bertemu lagi.

Ku kirim salam dri kejauhan ,

Utkmu sahabat yang budiman ,

Salam Syawal untukmu tuan ,

Raikankanlah dengan penuh ksyukuran.

Hati-hati meneguk ketum,

Aduan awam polis mengepung;

Hujan lebat guruh berdentum,

Ke manakah air lari berkampung?

Taktibau pulang petang,

Ambil kain dari ampai;

Yang ditunggu tak datang,

Yang lain pula sampai.

Daging salai dicampur rebung,

Menu hidangan makan sekeluarga;

Ayuh kita pulang berkampung,

Beramai-ramai kita beraya.

Gelombang dan badai di pentas lautan,

Taufan dan bayu saling bertemu;

Ilmu dan imaginasi ilham titipan,

Tinggi luas makamnya ilmu.

Hendak ke sumur lewat permatang,

Berhati-hati melangkah perlahan;

Ketupat lemang rendang terhidang,

Meriah beraya raikan taulan.

Elok-elok meniti titi,

Jangan patah buluh pemegang,

Sahur terakhir Ramadhan ini,

Moga ketemu Ramadhan mendatang.

Masak cempedak gugurnya lumat,

Ulasnya sendat seulas nangka,

Takdir tak mungkin tersalah alamat,

Sanggahan adat hakikat terlupa.

Dibina pondok menumpang singgah,

Masak cempedak gugurnya lumat,

Cinta berjodoh takdir menyanggah,

Takdir tak mungkin tersalah alamat.

Berbunga manggis batasan rimba,

Dibina pondok menumpang singgah,

Hati menangis dirundung hiba,

Cinta berjodoh takdir menyanggah.

Mekar cantik bunga kemunting,

Berbunga manggis batasan rimba,

Cinta berputik tak sempat disunting,

Hati menangis dirundung hiba.

Pelepah ijuk mereput terendam,

Mekar cantik bunga kemunting,

Anak merajuk derita dipendam,

Cinta berputik tak sempat disunting.

Burung enggang hujung belukar,

Pelepah ijuk mereput terendam,

Adat dipegang dirunding sukar,

Anak merajuk derita dipendam.

Terbang pulang senja menjelang,

Burung enggang hujung belukar,

Cinta hilang kasih terhalang,

Adat dipegang dirunding sukar.

Pulang ke sarang burung taktibau,

Terbang pulang senja menjelang,

Duduk seorang kenangan diimbau,

Cinta hilang kasih terhalang.

Merbah batu di dahan sekah,

Dahan mereput buahnya lerai,

Diseru bersatu terpisah langkah,

Kuasa direbut maruah tergadai.

Ayunan lenggang siulan bujang,

Membeli benang penuh seraga

Sorak pejuang sejarah berulang,

Merebut menang buat keluarga.

Hujung minggu pergi berburu,

Pergi berburu ke Tanah Rata;

Jangan dientengkan jasanya guru,

Tanpa guru bagaimanakah kita?

Tumbuh keladi di tepi paya,

Mekar membiak kian merimbun;

Rumah terbuka rumah budaya,

Terzahir budi termaklum santun.

Tanam serai di penjuru halaman,

Bawa ke pasar di bakul rotan;

Pimpinan bangsa hilang pedoman,

Berpatah arang berkerat rotan.

Kupas kelapa diambil sabut,

Kelapa tumbuh di tepi perigi;

Salam tak berjawab, tegur tak bersambut,

Relalah daku mengundur diri.

Menjelang senja pasang pelita,

Terpadam api sumbunya basah;

Andai bicara berbunga dusta,

Hidup derita jiwa gelisah.

Harum manis pohonnya rendah,

Rendang berbuah manis sekali;

Cuti beraya selesai sudah,

Kembali bertugas mencari rezeki.

Mentari mengintai malu-malu

di sebalik langsir langit.

Gerimis romantis mengiringi perjalanan,

Mendinginkan sekitaran

dinginlah hati yang gelora.

Dicucuh api meriam buluh,

Bunyi bergema bingit telinga;

Andai diuji jangan mengeluh,

Berserahlah diri kepada-Nya.

Batik Jawa kebaya nyonya,

Bersulam bunga labuci merah;

Duit raya terbudaya akhirnya,

Terhakis makna ketulusan berziarah.

Duduk bersembang ceritanya lucu,

Sambil makan kuih keria;

Beraya di kampung menantu dan cucu,

Bonda gembira nenek ceria.

Pagi pagi mngemas rumah,

Juadah raya sedia mnnti,

Taulan dtg kusambut ramah,

Agar pulangnya nnti gembira pasti

Usah direngkuh dahan bidara,

Terkena tebar kasau bersilang,

Berdusta sungguh cinta negara,

Bendera dikibar terbalik di tiang.

Lebat berbuah kelapa pandan,

Kelapa diparut dibuat inti;

Ceritera lalu imbauan teladan,

Menyelak harapan di dalam mimpi.

Cantik corak tirai di pintu,

Lipat beropol ikat ke dinding;

Pada kenangan hatiku rindu,

Akad nikah duduk bersanding.

Dingin terasa air di kali,

Membasah tekak musafir lalu;

Salah kita diungkitnya berkali,

Salah dia dinafikan bertalu.

Ayam jantan tajam bertaji,

Di pangkal pohon bunga raya;

Si ayah mengira hari gaji,

Si anak menghitung duit beraya.

Merah kelopak si bunga raya,

Berselang tumbuh si ati-ati;

Si anak menghitung duit beraya,

Si ayah menjeling penuh bererti.

Duduk mencangkung tepi permatang;

Melihat pepatung juga rerama;

Yang ditunggu belum datang,

Yang dimimpi belum menjelma.

Benderang mentari unggas menyanyi,

Riang siulan bertali-temali;

Teduh hujan muncul pelangi,

Terukir senyum cinta bersemi.

Ayu nak dara pulang berlenggang,

Bersanggul rapi di celah telinga;

Bagai melukut di tepi gantang,

Hadir tidak membawa makna.

Pokok meranti juga akasia,

Tumbuh di hutan bertatatingkat;

Demikian tercatat resam manusia,

Memilih darjat rupa dan pangkat.

Bersahutan bunyi burung ketitir,

Bagai menyapa sinar mentari;

Sekadar kata di hujung bibir,

Sekadar titipan di hujung jari.

Padi beras padi pulut,

Cendol pulut campur durian;

Pelihara lidah jagalah mulut,

Terlepas kata menyesal jangan.

Pagi2 menanam bayam,

Bayam ditanam tepi perigi,

Hamba ucapkan Selamat malam

Dipanjang umur berjumpa lagi..

Ketupat palas dan nasi himpit,

Makan rendang dan kuah kacang;

Orang bahagia tidur berhimpit,

Kita ngelamun lena seorang.

Busana sedondon berhari raya,

Bersampin pelikat ikat ke tepi;

Merah menyala tampak bergaya,

Sekadar memiliki di dalam mimpi.

Sembang santai di hujung beranda;

Sambil dijamu makan penganan;

Pesan ayah terpahat di minda,

Menambah boleh membuang jangan.

Oh! Sekarang baru ku tahu,

Tuan Zawawi seorang guru

Dalam pantun diselit ilmu

Itulah sesungguhnya guru bermutu.

DiKhutbah Wida Nabi berpesan,

Berpegang lah kamu dua perkara

Pertama bertaut dengan Alquran

Sunnah Rasul perkara kedua

Itulah dia selurus jalan

Tiadakan sesat selama2nya

Quran dan Sunnah menjadi pedoman

Itulah jalan menuju kesyurga..

Tinggi bersarang burung tempua,

Di hujung pelepah kelapa;

Menuju syurga impian semua,

Redha Allah kunci pembuka.

Sebaik kejadian manusia dicipta,

Hamba & Khalifah dihadapan Allah,

Marilah beramal menuju kesyurga,

Dijauhi Larangan dilaksana Perentah

Ambil air dari telaga,

Berjalan pulang dari sawah;

Sebaik kejadian manusia dicipta,

Hamba dan Khalifah di hadapan Allah.

Ambil air dari telaga,

Berjalan pulang dari sawah,

Dengan Allah kita hanyalah hamba,

Walau dinobat sebagai Khalifah.

Teratai tepi kolam

Ati-ati pelbagai rupa

Kemari tanpa salam

Pasti tak jumpa

Teratai tumbuh tepian kolam,

Ati-ati berdaun jingga,

Andai sungguh kutitip salam,

Hasrat di hati tertunai juga.

Pengantin muda ke pasar tamu,

Indah busana tenunan tangan,

Orang muda kasih merindu,

Sukar lena mengimbau kenangan.

Merdu nyanyi unggas di dahan,

Nyelinap puyuh celah rumpunan,

Biarlah sunyi dalam keriuhan,

Jangan riuh dalam kesepian.

Ambil nyiru di pondok sawah,

Pasang pelita hari dah senja,

Usah ditiru perangai Si Tuah,

Akur membuta ingkar tiada.

Padi segemal beras sesukat,

Periuk remuk letak di lokar,

Usah diamal perangai Si Jebat,

Marahkan nyamuk kelambu dibakar.

Terperap di bilik nasi berkerak,

Beras ditanak pulut dikukus,

Teladani cerdik bijak Tun Perak,

Tepung tak serak rambut tak putus.

Sarung songket susun berlipat,

Kebaya labuh tersarung sopan;

Hidup berumah mati bertempat,

Amal secebis jadi taruhan.

Sarung songket susun berlipat,

Kebaya labuh bersarong sopan,

Ikhlas beramal pahala mendapat,

Dari Allah dikurnia ganjaran

Ambil air dari telaga,

Berjalan pulang dari sawah;

Andai derhaka kepada bonda,

Hidup sengsara biarpun mewah.

Mempelam rendang jangan ditebang,

Tempat berteduh berehat diri;

Terang malam rembulan mengambang,

Bertemu adinda di dalam mimpi.

Nasi bekal mangkuk bertingkat,

Buat bekalan tika berjaja;

Meningkat usia kematian mendekat,

Sedangkan jiwa serasa remaja.

Susun pasu di atas bata,

Mari disusun di hujung halaman;

Hendak berperi kehilangan kata,

Hendak bicara kehilangan teman.

Mekar teratai di paya rawa,

Selut diredah tertusuk duri,

Mari dilerai derita di jiwa,

Kenangan indah simpan sendiri.

Pasang khemah mempelai diarak,

Hiasan renda digantung- gantung,

Empunya rumah berebut sorak,

Tetamu gembira berebut untung.

Indah teratai penyeri kolam,

Ati-ati menghias tebingan,

Andai berkecai dibadai alam,

Cinta di hati terlepas jangan.

Pasang pelita letak di tangga,

Hujan lebat menjelang senja,

Air mata terapi derita,

Ibarat ubat pencuci luka.

Teratai penyeri kolam

Ati-ati pelbagai warna

Tuan dicari serata alam

Mandi tak basah tidur tak lena.

kini teratai layu sudah

hidup sendirian tanpa berteman

diri dikecewa tk sudah2

hanya airmata sedia meneman

Teratai indah penyeri kolam,

Ati-ati mereput di batang,

Usah diredah serata alam,

Seru di hati pasti kudatang.

Terperap di bilik nasi berkerak,

Beras ditanak pulut dikukus,

Teladani cerdik bijak Tun Perak,

Tepung tak serak rambut tak putus.

Emas suasa hias kalungan,

Leher jinjang dara jelita,

Budi bahasa jadi gurauan,

Gelar dijulang harta bertakhta.

Petai belalang ulaman budak,

Tumbuh subur tepi tebingan,

Kasihkan orang berbalas tidak,

Impian lebur menjadi kenangan.

Buat penyapu diraut pelepah,

Nyiru penampi susun teratur,

Padam lampu melabuh lelah,

Mengukir mimpi berdakap tidur.

Tumbuh selasih tidak berduri,

Daun halus kembang merimbun,

Salam kasih sehangat mentari,

Salam tulus sejernih embun.

Ungu muda warnanya baju,

Baju Melayu cekak musang;

Detik berpisah hatiku sayu,

Dirasakan malam amatlah panjang.

Itik bemban itik serati,

Itik angsa lehernya panjang;

Redup wajah tangis di hati,

Cinta dimungkir janji berkajang.

Cantik senyuman sentiasa bersugi,

Sesudah berbuka juga bersahur;

Muslimin muslimah ke Tanah Suci,

Moga beroleh Haji Mabrur.

Gulai pedas sambal mangga,

Mangga dihiris lalu direndam;

Andai anak ditegur tetangga,

Hargai segera elakkan dendam.

Beras baharu mari ditanak,

Nasi dimakan berulam pegaga;

Seorang ibu melahirkan anak,

Jiran tetangga turut menjaga.

Mengangin padi tikar ke tepi,

Padi bernas dan padi hampa;

Lena malam dijamu mimpi,

Mimpi bertemu entah siapa.

Alangkah dingin air perigi,

Bagai menusuk tulang-temulang;

Orang tamak mungkin tak rugi,

Beroleh untung berganda ulang.

Penternak ayam menaburkan dedak..,

Jagung dan nasik makanan biasa.,

Untung rugi mainan budak..,

Untung bosa kepada yang berkuasa.

Di padang pasir batu kerikil,

Panas hangat menusuk kulit;

Sementara hidup janganlah bakhil,

Hidup sempit sentiasa sulit.

Membiru langit tanpa rembulan,

Indah germerlapan kerdipan bintang;

Setia bercinta bukan khayalan,

Sekadar usia menjadi penghalang.

Indah lembayung di dada langit,

Terbang burung pulang ke sarang;

Merebut cinta alangkah sengit,

Setelah miliki janganlah curang.

Pahit ubat makan ditelan,

Tekak mual serasa loya;

Gersang tanah disirami hujan,

Gersang jiwa disirami cinta.

Pelepah kelapa jatuh bertimpa,

Ambil galah buah dipetik;

Sebatang kara memanggang derita,

Rindukan bahagia cuma sedetik.

Hujan di hulu belum reda,

Keruh air di muara;

Kasih dan cinta berpada-pada,

Kelak kecewa jiwa sengsara.

Pergi ke hutan memburu denak,

Bawa bekal di dalam raga;

Garang harimau boleh dijinak,

Garang manusia sukar diduga.

Pelepah kelapa beralun gemalai,

Batang di takik persis tangga,

Sebelum roh dan jasad bercerai,

Kepada Allah dan insan ditabur jasa.

Pelepah kelapa beralun gemalai,

Batang ditakik persis tangga;

Roh dan jasad kelak bercerai,

Amal dan bakti terpahat nama.

Pelepah kelapa beralun gemalai,

Batang ditakik persis tangga,

Apabila urusan dunia sudah selesai,

Kembalilah kita kepada Yang Esa.

Pelepah kelapa beralun gemalai,

Batang ditakik persis tangga;

Urusan dunia sukar selesai,

Hasrat manusia datang bertimpa.

Hujan menderu gerimis pagi,

Daun bergeser bagai menyapa;

Biar pedih tertusuk hati,

Pujuk nurani utuhkan jiwa.

Ambilkan nyiru mari menampi,

Pijak lesung kaki tersepit;

Malam dini kian sepi,

Suara berbisik bagai menjerit.

Pokok jati dan pokok sentang,

Di tanam tepi lebuh raya;

Gulai sardin campur kentang,

Makan malam lebih selera.

Lepaskan tali dayung perahu;

Dayung perahu arah muara;

Hati menangis orang tak tahu,

Wajah ceria canda jenaka.

Ambil nyiru di pondok sawah,

Pasang pelita hari dah senja,

Usah ditiru perangai Si Tuah,

Akur membuta ingkar tiada.

Padi segemal beras sesukat,

Periuk remuk letak di lokar,

Usah diamal perangai Si Jebat,

Marahkan nyamuk kelambu dibakar.

Angin malam menyapa mesra,

Menyelinap lalu celah jeriji;

Sepi malam jiwa terdera,

Menanti kan hadirnya bidadari.

Pergi ke hutan mencari palas,

Daun dihimpun ke dalam guni;

Bibir bagai limau seulas,

Mesra senyuman menyapa nurani.

Indah pelangi di dada langit,

Bagai tersangkut di ranting akasia;

Senyum terukir mata mengenyit,

Tersirat makna penuh rahsia.

Jarang tempua bersarang rendah,

Di pohon nyiur pelepah yang tinggi;

Puas kupujuk tidak diendah,

Mengundur diri melangkah pergi.

Indah menghijau saujana bendang,

Tampak dari perdu bidara;

Biar buruk wajah dipandang,

Asalkan elok tutur bicara.

Dara jelita jalan berlenggang,

Disapa mesra manis jelingan;

Aku pipit tak setara enggang,

Bagai mentimun dengan durian.

Sekacip pinang sekapur sirih,

Salam beradat warisan budaya;

Hatiku duka jiwaku pedih,

Jujur bicaraku masih diperdaya.

Gelita malam pasang lantera,

Penuhkan minyak barang secangkir;

Benarkah perihal empunya ceritera,

Sengsaralah hidup mimpi yang mungkir.

Elok-elok berjalan di titi,

Di belakang sekawan itik angsa;

Unggul di minda cemerlang di hati,

Citra warga negara bangsa.

Pelepah kelapa beralun gemalai,

Batang ditakik persis tangga;

Biar tubuh luluh berkecai,

Untuk anak kurempuh juga.

Gelap cuaca meredup lindungan,

Pohon berbunga gugur melayang,

Doa dibaca penyambung hubungan,

Tuhan empunya kasih dan sayang.

Tumbuh selasih tidak berduri,

Daun halus kembang merimbun,

Salam kasih sehangat mentari,

Salam tulus sejernih embun.

Pohon perah pohon cenerai,

Pucuk ara ranting berangan,

Kasih berbalah cinta terlerai,

Dendam membara hangus kenangan.

Burung bersarang di pohon sena,

Di periuk kera sembunyi katak,

Kasihnya orang kerana berguna,

Kasih saudara berganti tidak.

Di periuk kera sembunyi katak,

Sedangkan ungka mencari hama,

Kasih saudara berganti tidak,

Bermasam muka sebentar cuma.

Sedangkan ungka mencari hama,

Di dahan perah di pohon meranti,

Bermasam muka seketika cuma,

Warisan darah tak mungkin terhenti.

Di dahan perah di pohon meranti,

Berdentum guruh paluan tabuh,

Warisan darah tak mungkin berhenti,

Melainkan roh meninggalkan tubuh.

Berdentum guruh paluan tabuh,

Gemuruh dentuman gema di hutan,

Melainkan roh meninggalkan tubuh,

Kekal kenangan dalam ingatan.

Gemuruh dentuman gema di hutan,

Gelap cuaca meredup lindungan,

Kekal kenangan dalam ingatan,

Doa dibaca penyambung hubungan.

Gelap cuaca meredup lindungan,

Pohon berbunga gugur melayang,

Doa dibaca penyambung hubungan,

Tuhan empunya kasih dan sayang.

Jeruk kedondong si asam jawa,

Jeruk kundang jeruk mempelam;

Jangan ramaikan rakan ketawa,

Di luar benderang di hati kelam.

Lumpur selut di paya rawa,

Berdarah luka dicarik benta;

Orang ketawa kita ketawa,

Sedangkan orang mentertawakan kita.

Gulai kari dicampur pudina..

Nak sedap lagi letak daun kari...

Sdh menjadi resam dunia...

Rakan menangis sukar dicari..

Indah senja di Pantai Remis,

Tampak dari chalet bertangga;

Jangan dicari rakan menangis,

Menangis tak mungkin membasuh duka.

Mari mengail ikan di bendang,

Jangan lupa membawa cangkul;

Andai berat mata memandang,

Berat lagi bahu memikul.

Nyaring berlagu si reriang,

Terdengar dari kampung seberang;

Hidup umpama layang-layang,

Tali teraju di tangan orang.

Terkadang jering rasanya kelat,

Makan berulam mengundang sendawa;

Kusyuk tawadduk kita bersolat,

Berserah diri mengabdi jiwa.

Dahan rendah jangan direngkuh,

Biar teduh hujung halaman;

Tika berkuasa janganlah angkuh,

Bukannya milik sekadar pinjaman.

Semerbak mewangi daunan pandan,

Nasi lemak menjadi sedap;

Peribadi mulia menjadi teladan,

Umpama cahaya di dalam gelap.

Baju kotor mari diberus,

Seluar dan juga singlet;

Mulia bangsa terajunya lurus,

Terhina bangsa teraju berbelit.

Lari puyuh ke dalam belukar,

Tika nyaring berlompatan kera;

Bermula salam cintapun mekar,

Rindu meranum jiwa gelora.

Elok-elok akar diramu,

Air ramuan diminum pagi;

Syukur Ya Allah akan rahmat-Mu,

Mengizinkan daku bernafas lagi.

Jangan dipagar nyiur yang condong,

Andai ditebang buahnya luruh;

Hidup di dunia janganlah sombong,

Air jernihpun bisa keruh.

Beramal ikhlas berteraskan Allah,

Moga-moga pahala menyubur;

Teguhkan prinsip jangan mengalah,

Terus melawan jangan berundur.

Betapapun kaya hidup bergantung,

Berbahgialah kaya hidup bersyukur,

Amal ikhlas dengan Allah bergantung,

Mudahan pahala menyubur.

Insaflah diri sebelum diusung,

Dari mahligai kelubang kubur,

Datang keinsafan masih beruntung,

Bodoh sombong roh tersungkur.

Insaflah diri sebelum diusung,

Dari mahligai kelubang kubur,

Datang keinsafan masih beruntung,

Bodoh sombong roh tersungkur.

Ilmu dicurigai imannya kosong,

Segala amal hancur lebur;

Insaflah diri sebelum diusung,

Dari mahligai ke lubang kubur.

Andai dihati subur menyombong,

Pasti melenting bila ditegur,

Ilmu dicurigai imannya kosong,

Segala amal hancur dan lebur.

Jangan dipagar kelapa condong,

Ditiup angin pelepahnya gugur;

Andai di hati subur menyombong,

Pasti melenting pabila ditegur.

Kelapa condong dipagar jangan,

Berbuah lebat mudah dipetik;

Bersantai duduk imbau kenangan,

Menyarung cincin ke jari lentik.

Hujan reda berpuput bayu,

Kelkatu disambar dek layang-layang;

Mengimbau kasih hatiku sayu,

Detik terindah masih terbayang.

Ulam genuak si buah jentik,

Masamnya mangga si buah amra;

Terus berjuang terus mendidik,

Keruh di muara gigih di segara.

Ulam genuak sibuah jentik,

Masamnya mangga dan buah amra,

Bukanlah salah alam mendidik,

Keruh dikuala perbuatan manusia.

Ulam genuak si buah jentik,

Masamnya mangga dan buah amra;

Di mana salahnya alam mendidik,

Di hulu jernih keruh di muara.

Dara jelita pulang berlenggang,

Berkain batik baju kebaya;

Mata menjeling berbalas pandang,

Melamar meminang sambil beraya.

Air kelapa minum secawan,

Ambil buahnya di rumah nyonya;

Syukur teramat doamu Tuan,

Moga kita berkongsi manfaatnya.

Jazakallahu khair kpd mu tuan,

Pagi-pagi menerima ucapan,

Kepada Allah dikembali pujian,

Agar darinya dikurnia ganjaran..

Ambil sagu batang rumbia,

Ambil buluh dibuat galah,

Hamba bersyukur disenangi manusia,

Namun mengharap keredhaan Allah.

Air kelapa diminum secawan,

Tolong kaitkan kelapa pandan;

Andai manusia cintakan Tuan,

Alamat sentiasa diri merawan.

Nasib Melayu apa hendak dikata,

Cerah gelap dimasa mendatang?

Jika hamba dibenar meneka,

Sedikit kedepan banyak kebelakang.

Jika hamba dibenar meneka,

Sedikit kedepan banyak kebelakang,

Apabila ilmu tak cukup dikepala,

Diberi amanah pemimpin kecundang!

Kain songket corak bersilang,

Baju Melayu sedondon kelabu;

Hilanglah aura bangsa terbilang,

Tutur bicara pemimpin celaru.

Dipukul telur dibuat bahulu,

Inti kelapa badak berendam;

Terlerai kasih dek curiga bertalu,

Jujur dan tulus lebur berdendam.

Keria, donat dua saudara

Hidangan petang suami tercinta

Iblis syaitan punya angkara

Teguh iman, pasrah pada yg esa

Gugur daunan lalu mereput,

Musim kemarau tiada air;

Kasih sekadar embun di rumput,

Dijengah mentari hilang mencair.

embun bertakung di daun keladi

Keladi gajah dihutan paya

Apakan daya kasih tak menjadi

Orang disana sudah berpunya

Terbang bebas si layang-layang,

Terbang rendah si burung balam;

Kasih umpama bayang-bayang,

Hilang ke mana di gelita malam.

Merak anggun sang rimba ratu

Menari rapi ikut irama

Bayang tetap setia bersatu

Malam menjelma beradu sama

Ambil sagu batang rumbia,

Ambil buluh dibuat galah;

Sepanjang usia berhati mulia,

Moga memperoleh redha Allah.

Menenun songket di Pulau Duyung,

Ditenun gadis ayu jelita;

Jangan dihina negarawan ulung,

Jelata meluat silang sengketa.

Pulau Duyung nama diberi

Perawan jelita diminda teruna

Begitulah keletah Bapak-Bapak Menteri

Dulu dipuja sekarang dihina.

Menenun songket di Pulau Duyung,

Indah coraknya tenun berseni;

Jangan dihina negarawan ulung,

Kiranya benar berhujah berani.

Duyung jelita berenang sendiri

Ekor melentok indah sekali

Bercakap meraung gilakan undi

Hakikatnya bacul menyorok belakang bini

Angin menderu terpadam pelita,

Sedang juadah telah terhidang;

Termungkir janji maaf dipinta,

Maaf tertunai dusta berulang.

Angin menderu terpadam pelita,

Sedang Juadah telah terhidang,

Nasib Melayu apa hendak dikata,

Cerah gelap dimasa mendatang.

Nasib Melayu apa hendak dikata,

Cerah gelap dimasa mendatang?

Jika hamba dibenar meneka,

Sedikit kedepan banyak kebelakang.

Jika hamba dibenar meneka,

Sedikit kedepan banyak kebelakang,

Apabila ilmu tak cukup dikepala,

Diberi amanah pemimpin kecundang!

Kain songket corak bersilang,

Baju Melayu sedondon kelabu;

Hilanglah aura bangsa terbilang,

Tutur bicara pemimpin celaru.

Angin menderu terpadam pelita,

Sedang Juadah telah terhidang,

Nasib Melayu apa hendak dikata,

Cerah gelap dimasa mendatang.

Mujarab sungguh pucuk gelenggang,

Rebus daunnya jangan dikukus

Jantan berkokok di dalam gelanggang,

Tika di luar tunduk menikus.

Tumbuh di bukit periuk kera,

Terdedah malam embun mengisi;

Sopan anak bertutur bicara,

Tumpahlah kuah ke dalam nasi.

Rimbun dahan tempat berlindung,

Hangat membahang mentari terik;

Tak pernah salah ibu mengandung,

Sekadar anak tersalah didik.

Tumpang berteduh mentari terik,

Di celah dahan burung mengeram;

Bukan guru tersalah didik,

Sekadar murid tersalah faham.

Cantiknya bunga jadi hiasan,

Susunan bunga bagai dikarang;

Dara jelita melayan sopan,

Menuang air penutup dipegang.

Di dalam cangkir air minuman,

Tuang ke cawan buat tetamu;

Mesra menyapa manis senyuman,

Hilang di mata di hati merindu.

Rumah kampung atap rumbia,

Lantai dan dinding buluh berbelah;

Manis senyum wajah ceria,

Merajuk kasih pujuk mengalah.

Rumah kampung atap rumbia,

Rantai dan dinding buluh berbelah;

Sayang bangsaku hilang ceria,

Pimpinan kaya dalih dan helah.

Beratap rumbia rumah di kampung,

Lantai bersusun berbelah buluh;

Sedar diri nasib diuntung,

Mengalir jernih hilanglah keruh.

Diikat buluh menupang tangga,

Dibasuh kaki air tempayan;

Bahagia hidup berumah tangga,

Umpat keji jangan dilayan.

Diikat buluh menupang tangga,

Air tempayan membasuh kaki;

Rukun bahagia berhimpun keluarga,

Jangan dihirau hasad dan dengki.

Belah buluh buat gelegar,

Gelegar diikat dengan rotan;

Duduk mengeluh hati berdebar;

Rindu diutus lewat titipan.

Air mata buat berendam,

Bersihkan daki busuk di badan;

Litar Sepang mangsa dendam,

Politik dengki tanpa sempadan.

Duduk di pelantar diusap bayu,

Juadah terhidang tolak ke tepi;

Cinta nan lalu dikenang sayu,

Cinta mendatang di dalam mimpi.

Ambil sebakul buah berangan,

Dikutip dari dahan yang sekah;

Peneraju PROTON bertukar tangan,

Angkara pimpinan tersalah langkah.

Ambil sebakul buah berangan,

Dikutip dari dahan yang sekah;

Pimpinan bangsa hanyut berangan,

Orang lain ketawa berdekah.

Ambil sebakul buah berangan,

Dikutip dari dahan yang sekah;

Pimpinan bangsa hanyut berangan,

Orang lain ketawa berdekah.

Ambil sebakul buah berangan,

Sambil bersembang makan di tangga;

Pimpinan bangsa berangan-angan,

Jari telunjuk digoyang bangga.

Bersahutan di hutan berlagu ungka,

Berselang bunyi si burung undan;

Litar Sepang menganyam duka,

Politik dendam tanpa sempadan.

Buatlah tapai dicampur ragi,

Di serambi rumah berlagu hikayat;

Pemimpin membazir negara rugi,

Kaya berhutang menanggungnya rakyat.

Merah mekar harum berbunga,

Hinggap unggas menghisap madu;

Proton terlepas bangsa ternganga,

Kepada siapa hendak mengadu?

Seluruh benua orang mengeji,

Orang memuji menumpang laba,

Sampai bila mahu mengerti?

Sedarkah rakyat hidup sengsara?

Tajam sungguh mata gergaji,

Jangan bergurau jangan mencuba;

Seluruh benua orang mengeji,

Orang memuji menumpang laba.

Air sungai mengalir deras,

Petanda lebat hujan di hulu;

Angkuhnya tegar hatinya keras,

Tetap membisu ditanya bertalu.

Lebat sungguh hujan di hulu,

Sungai melimpah hanyutlah titi;

Jangan hidup bagai dedalu,

Menumpang hidup sehingga mati.

Lebat sungguh hujan di hulu,

Sungai melimpah hanyutlah titi;

Sebelum bicara fikir dahulu,

Janji terucap tersemat di hati.

Terbang kelkatu juga rerama

Puput pawana bagai mengelus;

Sebening senja azan bergema,

Lenturlah hati beramal tulus.

Terbang kelkatu juga rerama

Puput pawana bagai mengelus;

Sebening senja azan bergema,

Lenturlah hati beramal tulus.

Rimbun mengkuang tajam berduri,

Tumbuh meliar di selut paya;

Jangan suburkan sombong naluri,

Hidup ceria aman bahagia.

Merah sungguh warna pulasan,

Patah ranting daunpun layu;

Menunggu giliran sangatlah bosan,

Menanti waktu perlahan berlalu.

Terbentang alam tiada bertepi,

Langit dan laut bagai bercumbu;

Tika rindu kian menyepi,

Cinta mekar dirundung sayu.

Meluruh daun si pokok sena,

Pucuk kaduk dibawa pulang;

Wajah dirindu hilang ke mana,

Indah kenangan kian menghilang.

Duduk di pangkin sudut halaman,

Bintang di langit bintang kejora;

Di dalam hati mewangi taman,

Di dalam taman mimpi gelora.

Rimbun mengkuang tajam berduri,

Tumbuh meliar di selut paya;

Jangan suburkan sombong naluri,

Hidup ceria aman bahagia.

Pagi Jumaat ke Pasar Kemboja,

Menawar harga pelbagai karenah;

Salam Maghrib seiring senja,

Bentang sejadah solat berjemaah.

Rendang berbuah Durian Belanda,

Makan sedikit sekadar menjamah;

Hujan lebat banjir melanda,

Waktu terbaik membasuh rumah.

Rendang berbuah Durian Belanda,

Buah yang masak makan berkongsi;

Hujan lebat banjir melanda,

Seronok anak-anak tolong mencuci.

Panjangnya leher di itik angsa,

Cantik bulunya si itik serati;

Manis di mulut ingat sentiasa,

Sedang dusta bersarang di hati.

Berpuput bayu ombak berdebur,

Melambai-lambai pelepah kelapa;

Pergi Langkawi santai berlibur,

Melepas lelah kerja bertimpa.

Nasi minyak si nasi kandar,

Buat bekalan ke rumah nyonya;

Cinta mekar terasakan pudar,

Bicara hambar hilang mesranya .

Tanah sawah mari dibaja,

Setelah dibajak reput lerai;

Demikian aura emas dipuja,

Bicara mesra tiada bernilai.

Pantun dijual pantun dijawab,

Jika dilayan hingga ke pagi,

Mata ngantuk dah menguab-nguab,

Kemudian hari kan ketemu lagi.

Sedang embun masih di ranting,

Menitik ke rumput dipuput bayu;

Didera tugas di saat genting,

Tugasan wajib tak boleh dirayu.

Pulang ke sarang terbit mentari,

Sedang embun masih di ranting;

Ruang santai sukar dicari,

Didera tugas di saat genting

Menjelang senja terbang kelawar,

Pulang ke sarang tebit mentari;

Tidak terniat menyambut hambar,

Ruang santai sukar dicari.

Air telaga si air paip,

Tampak jernih di dalam gelas;

Biar mendagu daku menaip,

Pantun Dato tetap kubalas.

Puteh puteh warnanya kapas,

Dari kapas kain ditenun,

Hamba tunggu pantun dibalas,

Walaupun ia seribu tahun

Pulang kesarang terbit mentari,

Sedang embun masih diranting,

Hamba disini tetap menanti,

Biar jasadku kering melenting.

Pulang kesarang terbit mentari,

Sedang embun masih diranting,

Hamba disini tetap menanti,

Biar jasadku kering melenting.

Rumah kampung atap rumbia,

Lantai dan dinding buluh berbelah;

Manis senyum wajah ceria,

Merajuk kasih pujuk mengalah.

Rumah kampung atap rumbia,

Rantai dan dinding buluh berbelah;

Sayang bangsaku hilang ceria,

Pimpinan kaya dalih dan helah.

Di dalam cangkir air minuman,

Tuang ke cawan buat tetamu;

Mesra menyapa manis senyuman,

Hilang di mata di hati merindu.

Cantiknya bunga jadi hiasan,

Susunan bunga bagai dikarang;

Dara jelita melayan sopan,

Menuang air penutup dipegang.

Tumpang berteduh mentari terik,

Di celah dahan burung mengeram;

Bukan guru tersalah didik,

Sekadar murid tersalah faham.

Rimbun dahan tempat berlindung,

Hangat membahang mentari terik;

Tak pernah salah ibu mengandung,

Sekadar anak tersalah didik.

Tumbuh di bukit periuk kera,

Terdedah malam embun mengisi;

Sopan anak bertutur bicara,

Tumpahlah kuah ke dalam nasi.

Mujarab sungguh pucuk gelenggang,

Rebus daunnya jangan dikukus

Jantan berkokok di dalam gelanggang,

Tika di luar tunduk menikus.

Ambil sebakul buah berangan,

Dikutip dari dahan yang sekah;

Pimpinan bangsa hanyut berangan,

Orang lain ketawa berdekah.

Ambil sebakul buah berangan,

Dikutp dari dahan yang sekah,

Pemimpin berangan raayat tertekan,

Semoga kita dilindungi Allah.

Ambil sebakul buah berangan,

Dikutip dari dahan yang sekah;

Peneraju PROTON bertukar tangan,

Angkara pimpinan tersalah langkah.

Air mata buat berendam,

Bersihkan daki busuk di badan;

Litar Sepang mangsa dendam,

Politik dengki tanpa sempadan.

Duduk di pelantar diusap bayu,

Juadah terhidang tolak ke tepi;

Cinta nan lalu dikenang sayu,

Cinta mendatang di dalam mimpi.

Belah buluh buat gelegar,

Gelegar diikat dengan rotan;

Duduk mengeluh hati berdebar;

Rindu diutus lewat titipan.

Diikat buluh menupang tangga,

Air tempayan membasuh kaki;

Rukun bahagia berhimpun keluarga,

Jangan dihirau hasad dan dengki.

Diikat buluh menupang tangga,

Dibasuh kaki air tempayan;

Bahagia hidup berumah tangga,

Umpat keji jangan dilayan.

Beratap rumbia rumah di kampung,

Lantai bersusun berbelah buluh;

Sedar diri nasib diuntung,

Mengalir jernih hilanglah keruh.

Ambil sebakul buah berangan,

Dikutip dari dahan yang sekah;

Pimpinan bangsa hanyut berangan,

Orang lain ketawa berdekah.

Ambil sebakul buah berangan,

Sambil bersembang makan di tangga;

Pimpinan bangsa berangan-angan,

Jari telunjuk digoyang bangga.

Terbang kelkatu juga rerama

Puput pawana bagai mengelus;

Sebening senja azan bergema,

Lenturlah hati beramal tulus.

Sungai melimpah hanyutlah titi,

Merunduk padi bendang berlumpur;

Hutang budi dibawa mati,

Hutang janji sumpah terhambur.

Lebat sungguh hujan di hulu,

Sungai melimpah hanyutlah titi;

Sebelum bicara fikir dahulu,

Janji terucap tersemat di hati.

Lebat sungguh hujan di hulu,

Sungai melimpah hanyutlah titi;

Jangan hidup bagai dedalu,

Menumpang hidup sehingga mati.

Air sungai mengalir deras,

Petanda lebat hujan di hulu;

Angkuhnya tegar hatinya keras,

Tetap membisu ditanya bertalu.

Tajam sungguh mata gergaji,

Jangan bergurau jangan mencuba;

Seluruh benua orang mengeji,

Orang memuji menumpang laba.

Seluruh benua orang mengeji,

Orang memuji menumpang laba,

Sampai bila mahu mengerti?

Sedarkah rakyat hidup sengsara?

Merah mekar harum berbunga,

Hinggap unggas menghisap madu;

Proton terlepas bangsa ternganga,

Kepada siapa hendak mengadu?

Buatlah tapai dicampur ragi,

Di serambi rumah berlagu hikayat;

Pemimpin membazir negara rugi,

Kaya berhutang menanggungnya rakyat.

Bersahutan di hutan berlagu ungka,

Berselang bunyi si burung undan;

Litar Sepang menganyam duka,

Politik dendam tanpa sempadan.

Duduk di pangkin sudut halaman,

Bintang di langit bintang kejora;

Di dalam hati mewangi taman,

Di dalam taman mimpi gelora.

Meluruh daun si pokok sena,

Pucuk kaduk dibawa pulang;

Wajah dirindu hilang ke mana,

Indah kenangan kian menghilang.

Merah sungguh warna pulasan,

Patah ranting daunpun layu;

Menunggu giliran sangatlah bosan,

Menanti waktu perlahan berlalu.

Terbentang alam tiada bertepi,

Langit dan laut bagai bercumbu;

Tika rindu kian menyepi,

Cinta mekar dirundung sayu.

Rimbun mengkuang tajam berduri,

Tumbuh meliar di selut paya;

Jangan suburkan sombong naluri,

Hidup ceria aman bahagia.

Pagi Jumaat ke Pasar Kemboja,

Menawar harga pelbagai karenah;

Salam Maghrib seiring senja,

Bentang sejadah solat berjemaah.

Rendang berbuah Durian Belanda,

Makan sedikit sekadar menjamah;

Hujan lebat banjir melanda,

Waktu terbaik membasuh rumah.

Rendang berbuah Durian Belanda,

Buah yang masak makan berkongsi;

Hujan lebat banjir melanda,

Seronok anak-anak tolong mencuci.

Panjangnya leher di itik angsa,

Cantik bulunya si itik serati;

Manis di mulut ingat sentiasa,

Sedang dusta bersarang di hati.

Berpuput bayu ombak berdebur,

Melambai-lambai pelepah kelapa;

Pergi Langkawi santai berlibur,

Melepas lelah kerja bertimpa.

Pulang kesarang terbit mentari,

Sedang embun masih diranting,

Hamba disini tetap menanti,

Biar jasadku kering melenting.

Sedang embun masih diranting,

Menitik kerumput dipuput bayu,

Walau jasadku kering melenting,

Pasti dikau kembali kepangkuan ku!

Puteh puteh warnanya kapas,

Dari kapas kain ditenun,

Hamba tunggu pantun dibalas,

Walaupun ia seribu tahun

Air telaga si air paip,

Tampak jernih di dalam gelas;

Biar mendagu daku menaip,

Pantun Dato tetap kubalas.

Menjelang senja terbang kelawar,

Pulang ke sarang tebit mentari;

Tidak terniat menyambut hambar,

Ruang santai sukar dicari.

Pulang ke sarang terbit mentari,

Sedang embun masih di ranting;

Ruang santai sukar dicari,

Didera tugas di saat genting

Sedang embun masih di ranting,

Menitik ke rumput dipuput bayu;

Didera tugas di saat genting,

Tugasan wajib tak boleh dirayu.

Pantun dijual pantun dijawab,

Jika dilayan hingga ke pagi,

Mata ngantuk dah menguab-nguab,

Kemudian hari kan ketemu lagi.

Tanah sawah mari dibaja,

Setelah dibajak reput lerai;

Demikian aura emas dipuja,

Bicara mesra tiada bernilai.

Nasi minyak si nasi kandar,

Buat bekalan ke rumah nyonya;

Cinta mekar terasakan pudar,

Bicara hambar hilang mesranya .

Hujan gerimis gelapnya awan,
Mendung berarak langit pun terang;
Jikalau harta dunia jadi sukatan,
Tidak ternilai kasih dan sayang.

Petir menyambar silang menyilang,
Langit gelap menyorokkan mentari;
Jangan dibuka aibnya orang,
Nanti terbuka aib sendiri.

Kuatnya guruh petir bersahutan,
Kilat memancar cahaya berbalas;
Buat seluruh teman dan taulan,
Salam kasih tulus dan ikhlas

Anak seladang di tepi bendang;
Anak lipan di atas papan:
Gerimis mengundang tanpa diundang,
Menyimbah harapan tiada jawapan.

Majlis batal meresahkan tetamu,
Tetamu mengadu sebab dijemput;
Awan dipintal kutulis namamu,
Ku kirim rindu di bayu berpuput.

Puncak bukit di selaput awan,
Awan putih berkepul kepul;
Dendam cinta masih di simpan,
Agar tidak menjadi simpul.

Selepas hujan ada pelangi,
Selepas kabus ada mentari;
Moga hidup mu sentiasa disenangi,
Dirahmati Allah setiap hari.

Bertanya diri rasa berkenan;
Mulut menyebut hatinya tawar:
Kasih kau beri hanya mainan,
Umpama kabut serangkai mawar.

Cuaca gelap semakin redup,
Masakan boleh kembali terang;
Budi bahasa amalan hidup,
Baru lah kekal dikenang orang.

Langit cerah tiada mendung,
Bayu bertiup terasa nyaman;
Jangan suka berhati sandung,
Kelak nanti tiada beteman.

Langit mendung hujan gerimis,
Berlari anak masuk kerumah;
Wajah kacak manis berkumis,
Lebih hebat jika peramah.

Awan berarak di mega mendung,
Gerimis turun laksana dupa;
Bertapa azab ibu mengandung,
Jasa ibu jangan dilupa.

Sejuk pagi diselubungi kabus,
Terbit mentari menyilau pandangan;
Jalinkan persahabatan biarlah tulus,
Barulah ia kekal berpanjangan.

Terang bukan sebarang terang,
Terangnya nampak apa di zahir;
Sayang bukan sebarang sayang,
Janjinya sampai nafas yang akhir.

Awan mendung angin berlalu,
Terasa nyaman hembusan bayu;
Bunga berkembang di puja selalu,
Mengapa di buang bila layu.

Berbaju merah ligat bertandak;
Irama bingit kuat bernada:
Air kucurah hujannya tidak,
Guruh di langit bukan petanda

Cuaca kelam burung beterbangan,
Gerimis bertandang guruh bergema;
Hujan semalam mengimbau kenangan,
Ingatan manis datang menjelma.

Bertiup bayu bagai berbisik,
Guruh di langit gegak gempita;
Ajaibnya Sajian Radio Klasik,
Selamanya hati terpaut cinta.

Langit nan merah pancaran rembulan,
Seluruh pelusuk mendadapat biasan;
Hati ku gudah terusik fikiran,
Hanya dikau yg satu sentiasa dlm ingatan.

Hadirnya pagi sinar mentari,
Suram senja dilambai malam;
Kirimnya doa pengganti diri,
Angin berlalu sampaikan salam.

Terang cuaca di pagi hari,
Hujan gerimis di waktu petang;
Puas sudah daku mencari,
Tapi si dia tak jua datang.
Che Orkid Selatan

Awan memutih indah pelangi,
Hujan semalam lebat sekali;
Kasih dihati harum mewangi,
Sayangnya tidak di ambil peduli.

Mendung meniti di lembah curang,
dihidang langit sendu tersayat;
kekasih hati milik orang,
jari digigit sepanjang hayat.

Berjalan seorang ketika petang,
Di lorong berliku berjurang dalam;
Langit terang diserikan bintang,
Namun hatiku suram dan kelam.

Sejuk mendayu lambaian angina,
Menghempas lembut pokok kelapa;
Andai bahagia yang kita ingin,
Amalan solat jangan dilupa.

Putih gebu awan menghampar,
Tambah nyaman bayu bertiup;
Perut bercerak terasa lapar,
Tak ada nasi kuah pun ku hirup.

Bukan salah ibu mengandung,
Perut digendong kemana sahaja;
Batu Gajah pagi ni cuaca mendung,
Menunggu mentari menyinarkan cahaya.

Lambaian senja singgah sebentar,
Malam hampiri indah gemintang;
Untaian cinta sudah dihantar.
Mengapa dilupai indah kasih sayang.

Indahnya syair cantiknya hujah,
Gurindam lama iramanya syahdu;
Di dalam air terbayang wajah,
Di bulan purnama kutitipkan rindu.

Panas cuaca bertopi lebar,
Benang bersulam sidaun purun;
Puas sudah ku pendam sabar,
Dari bulan bertukar ketahun.

Gelisah tedung dihambat balam,
Kuku balam sungguh tajamnya;
Langit mendung kusangka malam,Kalau malam di mana bintangnya.

Guruh petir bertalu-talu,
Membuat hati rasa curiga;
Sebelum kerja sarapan dahulu,Baru badan sihat bertenaga.

Bulan mengambang di malam minggu,
Menyuluh atap desa dan pekan;
Usah dibimbang usah diragu,
Janji tetap akan kutunaikan.

Pikul tukun bersama jerami,
Letak berjemur di tepi bara;
Hujan turun membasahi bumi,
Pokok subur petani gembira.

Pagi hari sarapan lepat,
Rasanya manis banyak gula;
Hujan turun sungguh lebat,
Tempat sahabat bagaimana pula.

Malam yang indah tenang dan damai,
Indah purnama di pagar bintang;
Hilanglah gundah berteman ramai,
Cari yang pertama kasih mendatang.

Terbangnya camar di langit biru,
Terbang sekawan diwaktu redup;
Sepi di kamar di tahun baru,
Hati nan rawan menghadap hidup.

Redup cuaca menggamit sayu,
Gerimis tiba jatuh di kali;
Kasih yang tumbuh janganlah layu,
Kusiram kubaja subur kembali.

Mentari terbenam berwarna merah,
Diufuk barat nampak bayangan;
Cinta sudah beralih arah,
Disebut jangan dikenangan pun

Mengintai intai di balik tabir,
Menanti hujan turun tak puas;
Mengapa perlu menanam di bibir,
Kan ladangnya terbentang luas.

Cuaca dingin berhujan batu,
Mencari berlindung beria ia;
Eh, hamba tidaklah begitu,
Pada yang satu hamba setia.

Guruh sudah hujan pun sudah,
Air laut tenang bak cermin;
Merisik sudah bertunang pun sudah,
Cuma menanti nak naik pelamin.

Hujan gerimis di pagi hari,
Gugurlah manggis banyak di perdu;
Tersenyum manis wajah berseri,Hati menangis bawa beradu.

Hujan gerimis membentuk pelangi,
Nampak indah diufuk timur;
Cintaku ini megar mewangi,Hidup damai bertambah makmur.

Indah nian purnama terang,
Angin bayu sepoi-sepoi bahasa;
Datangnya cinta membawa girang,
Manis jiwa lebih terasa.

Di atas sabut si ulat jengkal,
Berhati-hati abang menepis;
Hujan ribut dapat kusangkal,
Gerimis di hati gagal kutepis.

Sejuk terasa bayu di laut,
Sejuknya sampai hingga ke tulang;
Budi mu mesra hati terpaut,
Rupanya sudah dimilik orang.

Langit petang mendung bertapa, Pelangi menyinar hujung beranda;
Pagi menyapa bertegur sapa, Assalammualaikum walau dimana berada.

Fajar dingin di selangi guruh,
Hujan pagi petanda resah;
Belajarlah rajin bersungguh sungguh,
Kelak nanti tidaklah susah.

Awan biru bertukar kelabu,
Hujan lebat waktu tengahari;
Sayang guru sayangi ibu,
Nasihat keramat bijak memberi.

Cantiknya awan bertingkat-tingkat,
Satu persatu nampak berseri;
Kami sekawan sama sepakat,
Saling membantu menghitung hari.

Sekawan angsa berenang di kolam,
Tidak jemu mata memandang;
Mendung cuaca menyelubungi alam,
Semendung kasihmu semakin menghilang.

Titisan embun di pagi hari,
Namun hujan tak jua bertandang;
Kalaulah diikutkan sakit hati,
Wajahmu puan tak sudi ku pandang.

Bayu berbisik nada perlahan,
Kepulan awan indah dipandang;
Radio Klasik tetap pilihan,
Biar puluhan siaran kumandang.

Apalah erti senja menjelang,
Andai rembulan masih gerhana;
Apalah erti kasih bertandang,
Andai hati masih merana.

Langit kirmizi di ufuk barat,
Berpuput lembut bayu senja;
Kasih di hati semakin sarat,
Mengapa layu cinta dipuja.

Mekar di taman di rumah nyonya,

Disiram selalu pagi dan petang;

Rupaku tiada harta tak punya,

Sedangkan dia minyak ditatang.

Menjelang senja terbang kelawar,

Pulang ke sarang terbit mentari,

Biarpun sambutan mu hambar,

Hamba disini tetap menanti.

Terpaut di hati sukar disunting,

Mekar di taman di rumah nyonya;

Segan memandang segan menjeling,

Rupaku tiada harta tak punya.

Terpaut hati sukar di sunting,

Kesal tidak pintar merayu,

Apa lagi di pandang dijeling ,

Tinggallah tangisan mendayu-dayu.

Menitik ke rumput di pupuk bayu,

Terpaut hati sukar di sunting,

Kesal tidak merayu merayu,

Apa lagi di pandang dijeling

Sedang embun masih di ranting,

Menitik ke rumput dipuput bayu;

Terpaut hati sukar disunting,

Mekar sendiri sehingga layu.

Pulang ke sarang terbit mentari,

Sedang embun masih di ranting;

Mata menyapa angkuh berduri,

Terpaut hati sukar disunting.

Menjelang senja terbang kelawar,

Pulang ke sarang terbit mentari;

Ibarat indah sekuntum mawar,

Mata menyapa angkuh berduri.

Mencari rotan mari ke bukit, Pokok tumbang mari dialih;Kumbang dan bunga bukan sedikit, Sekadar hati cerewet memilih.

Pucuk gelugur dihiris halus,

Masak pedas berdaging salai;

Bersikap jujur berjiwa tulus,

Jasad dihina prinsip tak lerai.

Masak pedas cendawan kukur,

Campur serai dan terung telunjuk;

Nikmati hidup sentiasa bersyukur,

Setiap detik diberi petunjuk.

.Masak pedas semilang salai,

Dicampur pucuk asam gelugur,

Nikmati hidup jangan terlalai,

Tersalah langkah kita tersungkur.

Rautlah lidi buat penyapu,

Penyapu jangan sandar ke katil;

Andai cerdik jangan menipu,

Janganlah sombong kiranya jahil.

Tunggul jerami mari dibakar,

Asap tebal berkepul-kepulan;

Cinta bersemi mulanya mekar,

Sayang terputus di tengah jalan.

Mari membakar tunggul jerami,

Melayang terbang si layang-layang;

Mesra bicara cinta bersemi,

Semakin hari semakin sayang.

Mari membakar tunggul jerami,

Asap berkepul terhalang pandangan;

Bersembang mesra cinta bersemi,

Kini sekadar tinggal kenangan.

Mari dibakar tunggul jerami,

Mula membajak untuk bersawah;

Sikap dirinya minta difahami,

Sikap kita tak diambil kisah.

Indah mekar bunga melati,

Semerbak harum si bunga melur;

Indah kenangan semat di hati,

Biar cinta telahpun lebur.

Dari rebung buluh dilentor,

Buluh ditebang dijadikan hiasan,

Kau kata kumbang bukan seekor,

Begitu juga bunga di taman.

Kelip-kelip si kunang-kunang,

Terang cahaya tika gelita;

Rindu merimbun hati mengenang,

Indah naluri dirangkul cinta.

Dahan sekah dek angin kencang,

Dahan jatuh di paya berlumpur;

Elok muafakat dibawa berbincang,

Kasih sayang kan mekar subur.

Angin kencang sekahlah dahan,

Dahan jatuh di rumpun lalang;

Cinta kasih anugerah Tuhan,

Tiada insan dapat menghalang.

Angin kencang sekahlah dahan,

Dahan jatuh ke dalam paya;

Kasih sayang bukan taruhan,

Tersemat utuh di lubuk jiwa.

Kasih sayang bukan taruhan,

Tersemat utuh dilubuk jiwa,

Tak salah mencari sicantik rupawan,

Namun terbaik yang beriman didada.

Kasih sayang bukan taruhan,

Tersemat utuh di lubuk jiwa;

Cantik rupawan banyak pilihan,

Utuh beriman sukar diteka.

Indah senja bauran warna,

Langit dan laut tampak bercumbu;

Sesal kemudian tidak berguna,

Asyik dikenang mengundang rindu.

Lemak pedas semilang salai,

Campur dengan hirisan kundang;

Andai hidup selalu lalai,

Diri hina dipandang orang.

Pucuk gelugur dihiris halus,

Masak pedas berdaging salai,

Bersikaplah jujur biarpun kurus,

Asalkan iman tidak tergadai.

Pucuk gelugur dihiris halus,

Masak pedas berdaging salai;

Saling menasihat berjiwa tulus,

Hidup terbimbing terelak lalai.

Pagi berkabut mendung gelita,

Terbit mentari tinggi menggalah;

Hati bicara lidah berdusta,

Luhur jiwa redha mengalah.

Pucuk kunyit si daun kari,

Merah kantan kelopak berbunga;

Wang dan ringgit rakus dicari,

Kasih sayang terlerai akhirnya.

Mencari rezeki tuk anak bini,

Agar keluarga menjadi happy,

Itulah lumrah kehidupan kini,

hingga kasih sayang ditolak tepi.

Hidup seperti air sungai yang mengalir,

Mengalir ia mengikut rentak bumi,

Seperti kehidupan yang menyusur takdir,

Takdir yang ditentukan oleh Ilahi.

Hujan di hulu sungai dilimpahi,

Mengalir di sungai juga ke paya;

Menyusur takdir ketentuan IlLahi,

Syukur dan redha hidup bahagia.

Duduk santai di hujung anjung,

Orang kampung riuh menampi;

Bahasa orang dikelek dijunjung,

Bahasa negara ditolak ke tepi.

Kelip-kelip si kunang-kunang,

Terang cahaya tika gelita;

Cinta silam jangan dikenang,

Andai dikenang jiwa derita.

Kelip-kelip si kunang-kunang,

Terang cahaya tika gelita;

Gembira jelita jejaka meminang,

Lirik menjeling bermain mata.

Kelip-kelip si kunang-kunang,

Terang cahaya tika gelita;

Jangan telanjur tika bertunang,

Malam pertama teruja tiada.

Kelip-kelip si kunang-kunang,

Terang cahaya tika gelita;

Jodoh tertitip dilamar bertunang,

Indah kahwin kerana cinta.

Tanam serai barang serumpun,

Subur biak rimbun seladang;

Bahagia kasih hidup rukun,

Miskin harta bukan penghalang.

Sayup berbalam terbangnya helang,

Terbang hinggap di dahan meranti;

Jangan mengigau mimpi berulang,

Umpama berkasih bercerai mati.

Ayuh berlumba mari ke litar,

Air mineral jangan dilupa;

Hidup umpama roda berputar,

Berlalu derita bahagia menyapa.

Sepat benua si ikan puyu,

Duduk mengail di perdu berangan;

Tutur tulus lidah merayu,

Malang bertepuk sebelah tangan.

Ambil talam dijemur ragi,

Menampi memilih biji selasih;

Tak mungkin daku merayu lagi,

Kian kurayu kian tersisih.

Cantik nuri di dalam sangkar,

Sangkar bertutup kain baldu;

Mesra berlagu di kuningan mekar,

Melodi indah mengimbau rindu.

Tertusuk duri sakit berdenyut,

Rimbun semalu di perdu pinang;

Mimpi berdayung perahuku hanyut,

Terjaga lena air mata berlinang.

Cantik berlorek ikan belida,

Duduk mengail di perdu redup;

Sebak di jiwa menangis tiada,

Derita kecewa mainan hidup.

Terbang riang si rama-rama,

Sedang pengail duduk di beting;

Bicara mesra seketika cuma,

Ibarat unggas hinggap di ranting.

Dara mengintai di balik tabir,

Malu menatap renung kekasih;

Janji berkasih mainan bibir,

Didakap mewah kasih tersisih.

Buah nangka berbau kuini,

Mari taruh di dalam raga.

Tidak dapat di dunia ini,

Pasti ku tunggu di pintu syurga.

Umpan belalang kail dipasang,
Sepat puyu di dalam telaga;
Orang berkasih membawa ke jinjang,
Kita masih membujang juga.

Umpan belalang kail dipasang,
Sepat puyu di dalam telaga;
Cuba cacing umpan dipasang,
Kot boleh beroleh ikan kelisa.

Umpan belalang kail dipasang,
Sepat puyu di dalam telaga;
Kalau hati dah gila bayang,
Tak kenal kicap ataupun cuka.

Umpan belalang kail dipasang,
Sepat puyu di dalam telaga;
Ibarat pulut di tepian gantang,
Datang pergi tak kurang juga.

Umpan belalang kail dipasang,
Sepat puyu di dalam telaga;
Mulut tersebut hati terkenang
Apakan daya sidia jauh di sana.

Umpan belalang kail dipasang,
sepat puyu di dalam telaga;
Kalau kail hanya sejengkal panjang,
Lautan dalam jangan hendak diduga.

Umpan belalang kail dipasang,
Sepat puyu di dalam telaga;
Ibaratnya sembilang ke muara pulang,
Sirih layu kering di tangga.

Umpan belalang kail dipasang,
Sepat puyu di dalam telaga;
Jangan suka mengata orang,
Diri sendiri yang perlu dijaga.

Umpan belalang kail dipasang,
Sepat puyu di dalam telaga;
Bila hatiku sudah saying,
Rela kuserah jiwa dan raga.

Umpan belalang kail dipasang,
Sepat puyu di dalam telaga;
Radio klasik walaupun using,
Barang lama tetap dijaga.

Umpan belalang kail dipasang,
sepat puyu di dalam telaga;
Pulang ibarat sirih ke gagang,
Umpama kiasan gurindamnya jiwa.

Umpan belalang kail dipasang,
Sepat puyu di dalam telaga;
Marilah pulang ke teratak usang,
Desa merayu waris penjaga.

Umpan belalang kail dipasang,
Sepat puyu di dalam telaga;
Bila helang datang melesang,
Ayam merayu anaknya dijaga.

Umpan belalang kail dipasang,
Sepat puyu di dalam telaga;
Apa menghalang asa dirangsang,
Tidaklah luyu hadapi duga.

Umpan belalang kail dipasang,
Sepat puyu di dalam telaga;
Puas sudah kucurah sayang,
Akhirnya ditinggalkan juga.

Umpan belalang kail dipasang,
Sepat puyu di dalam telaga;
Agama dijunjung negara disanjung,
Rakyat bersatu hidup bahagia.

Umpan belalang kail dipasang,
Sepat puyu di dalam raga;
Hilang kasih hilang sayang,
Semoga bertemu dipintu syurga.

Umpan belalang kail dipasang,
Sepat puyu di dalam telaga;
Doakan kekasih selamat bertunang,
Cari pengganti mengubat luka.

Umpan belalang kail dipasang,
Sepat puyu di dalam telaga;
Kekasih hati ceria bertunang,
Saya juga sendiri berduka.

Umpan belalang kail dipasang,
Sepat puyu di dalam telaga;
Tiada hidup dikata malang,
Kerana semua ketentuan DIA.

Umpan belalang kail dipasang,
Sepat puyu di dalam telaga;
Jauh menghilang di hati terkenang,
Lagu mendayu terasa lega.

Umpan belalang kail dipasang,
Sepat puyu di dalam telaga;
Hati ku rindu bukan kepalang,
Bila tidur asek terjaga.

Umpan belalang kail dipasang,
Sepat puyu di dalam telaga;
Apa dirindu yang jauh kepalang,
Abang yang dekat bukan ke ada.

Umpan belalang kail dipasang,
Sepat puyu di dalam telaga;
Hati rindu bukan kapalang,
Abang jauh apa kan daya.

Umpan belalang kail dipasang,
Sepat puyu di dalam telaga;
Pergi lah kamu sayang,
Menemui tuhanMu yang Esa.

Umpan belalang kail dipasang,
Sepat puyu di dalam telaga;
Kena mengikut zaman sekarang,
Harga naik hujan turun juga.

Umpan belalang kail dipasang,
Sepat puyu di dalam telaga;
Apa ada zaman sekarang,
Semua di lihat dengan harga.

Umpan belalang kail dipasang,
Sepat puyu di dalam telaga;
Lagu Radio Klasik berkumandang,
Menggamit kenangan memori lama.

Umpan belalang kail dipasang,
Sepat puyu di dlm raga;
Memang abang terlampaulah sayang,
Hendak meminang duit tiada.

Umpan belalang kail dipasang,
Sepat puyu di dalam raga;
Kalau sungguh abang saying,
Hantar rombongan pinang segera.

Umpan belalang kail dipasang,
Sepat puyu di dalam telaga;
Selalu berkasih asyik kekasihnya orang,
Kecewa sakit bak ditimpa tangga.

Umpan belalang kail dipasang,
Sepat puyu di dalam telaga;
Buah hati kekasih orang,
Sudah jatuh ditimpa tangga.

Umpan belalang kail dipasang,
Sepat puyu di dalam telaga;
Kata nasihat beri peransang,
Amalan yang baik dijanjikan syurga.

Umpan belalang kail dipasang,
Sepat puyu di dalam telaga;
Simpan kasih pada yang saying,
Jika hendak diri berharga.

Umpan belalang kail dipasang,
Sepat puyu di dalam telaga;
Bukan malang tamsil bergalang,
Sifat penipu berdiam jua.

Umpan belalang kail dipasang,
Sepat puyu di dalam telaga;
Walaupun berpanas di tanah gersang,
Amal ibadah harus dijaga.

Umpan belalang kail dipasang,
Sepat puyu di dalam telaga;
Itu kronologi hidupnya musang,
Siang megholoh malam berjaga.

Umpan belalang kail dipasang,
Sepat puyu di dalam telaga;
Apalah nasib diri ku malang,
Siang tidur malam berjaga.

Umpan belalang kail dipasang,
Sepat puyu di dalam telaga;
Jangan disimpan hati nan walang,
Sifat penentu hati bahagia.

Umpan belalang kail dipasang,
Sepat puyu di dalam telaga;
Tempat jatuh jangan diulang,
Tempat bermanja dipupuk dibaja.

Umpan belalang kail dipasang,
Sepat puyu di dalam telaga;
Hidup bebas tanpa hutang,
Keluarga bahagia hingga ke syurga.

Umpan belalang kail dipasang,
Sepat puyu di dalam telaga;
Kasih sayang tak pernah gersang,
Rela ku korban jiwa dan raga.

Umpan belalang kail dipasang,
Sepat puyu di dalam telaga;
Memang buah hati kekasih orang,
Namun dirampas dimulutnya naga.

Umpan belalang kail dipasang,
Sepat puyu di dalam telaga;
Sayangnya ladang tanahnya gersang,
Tanaman layu taksubur juga.

Umpan belalang kail dipasang,
Sepat puyu di dalam telaga;
Buah hati kekasih orang,
Sudah nasib apakan daya.

Umpan belalang kail dipasang,
sepat puyu di dalam telaga;
Hilang kasih putuslah sayang,
Jangan diturut hati yang berduka.

Umpan belalang kail dipasang,
Sepat puyu di dalam telaga;
Jika hilang kasih dan sayang,
Terasa sayu jiwa dan raga.

Umpan belalang kail dipasang,
Sepat puyu di dalam telaga;
Kalau hidup mewah senang,
Hidup bersopan umpamanya kaya.

Umpan belalang kail dipasang,
Sepat puyu di dalam telaga;
Walau hidup mewah senang,
Adab sopan perlu dijaga.

Umpan belalang kail dipasang,
Sepat puyu di dalam telaga;
Berpaling muka bila berpandang,
Takut bersin singgah ke muka.

Umpan belalang kail dipasang,
Sepat puyu di dalam telaga;
Bila jauh terkenang-kenang,
Bila berjumpa berpaling muka.

Umpama belalang kail dipasang,
Sepat puyu di dalam telaga;
Bukan senang nak hidup senang,
Takkan mahu hidup papa kedana.

Umpan belalang kail dipasang,
Sepat puyu di dalam telaga;
Bukannya senang nak senang,
Jika mahu hidup berjaya.

Umpan belalang kail dipasang,
Sepat puyu di dalam telaga;
Tiada berharta jika tidak berhutang,
Asal mengukur baju di badan kita.

Umpan belalang kail dipasang,
Sepat puyu di dalam telaga;
Jauhkan diri dari hutang,
Supaya bebas hendak kemana aja.

Umpan belalang kail dipasang,
Sepat puyu di dalam telaga;
Cinta terhalang menjadi gersang,
Membuat sayu jiwa dan raga.

Umpan belalang kail dipasang,
Sepat puyu di dalam telaga;
Jangan suka membuat hutang,
Gembira rasa jiwa dan raga.

Umpan belalang kail dipasang,
Sepat puyu di dalam telaga;
Jika kail tidak lah Panjang,
Laut yang dalam jangan diduga.

Umpan belalang kail dipasang,
Sepat puyu di dalam telaga;
Dengar-dengar dah putus tunang,
Bolehkah saya masuk mencuba.

Umpan belalang kail dipasang,
Sepat puyu di dalam telaga;
Bertanam padi yang tumbuhnya lalang,
Cinta terlerai tu perkara biasa.

Umpan belalang kail dipasang,
Sepat puyu di dalam telaga;
Hati yang rindu tandusnya gersang,
Cinta disemai terlerai juga.

Selamat pagi dan salam diberi,
Moga kita semua dalam bahagia;
Radio Klasik tetap dicari,
Untuk bersama DJ dan juga sahabat setia.

Umpan belalang kail dipasang,
Sepat puyu di dalam telaga;
Lagu berkumandang belum tentunya riang,
Kekadang menambah luka di jiwa.

Umpan belalang kail dipasang,
Sepat puyu di dalam telaga,
Lagu berkumandang hatiku riang,
Pengubat rindu jiwa dan raga.

Umpan belalang kail dipasang,
Sepat puyu di dalam telaga,
Telah menghilang orang tersayang,
Makan tidak lalu tidak berselera.

Umpan belalang kail dipasang,
Sepat puyu di dalam telaga;
Tuan umpama indahnya keronsang,
Malam pekat tidak berlampu sinarmu terpancar jua.

Umpan belalang kail dipasang,
Sepat puyu di dalam telaga;
Konon lautan api sanggup direnang,
Baru hujan panas berlindung segera.

Umpan belalang kail dipasang,
Sepat puyu di dalam telaga;
Bila hati dah terlalu saying,
Ke lautan api sanggup direnang jua.

Umpan belalang kail dipasang,
Sepat puyu di dalam telaga,
Buah hati disambar orang,
Mungkin jodoh sudah tiada.

Umpan belalang siap dipasang,
Sepat puyu di dalam telaga;
Kasih di penjara sebagai penghalang,
Kalau udah jodoh tidak kemana.

Umpan belalang siap dipasang,
Sepat puyu di dalam telaga;
Kasih sayang tiada penghalang,
Hanya Allah tahu ketentuannya.

Umpan belalang kail dipasang,
Sepat puyu di dalam telaga;
Duhai kekasih jangan pergi,
Kalau pun pergi jangan bertahun.

Umpan belalang kail dipasang,
Sepat puyu di dalam telaga;
Masih tidur hari dah siang,
Simbahkan ayor satu timba.

Umpan belalang kail dipasang,
Sepat puyu di dalam telaga;
Bangunlah abang hari dah siang,
Bersiap cepat pergi berniaga.

Umpan belalang kail dipasang,
Sepat puyu di dalam telaga;
Radio Klasik lagu berkumandang,
Kaki menggeletek mengikut irama.

Umpan belalang kali dipasang,
Sepat puyu di dalam telaga;
Radio Klasik sentiasa terpasang,
Mendengar lagu celoteh DJ dengan sahabat yang ada.

Umpan belalang kail dipasang,
Sepat puyu di dalam telaga;
Perkara yang lepas jangan dikenang,
Biar sahaja dia bahagia.

Umpan belalang kail dipasang,
Sepat puyu di dalam telaga;
Sungguh malang nasib si musang,
Kurus layu lapar dahaga.

Umpan belalang kail dipasang,
Sepat puyu di dalam telaga;
Emak bilang makan pisang,
Perut buyu terasa lega.

Umpan belalang kail dipasang,
Sepat puyu di dalam telaga; Bangunlah tuan hari sudah siang, Bersiap segera pergi kerja.

Umpan belalang kail dipasang,
Sepat puyu di dalam telaga;
Simpan harapan untuk yang tersayang,
Hati sayu sayang ku tak berharga.

Umpan belalang kali dipasang,
Sepat puyu di dalam telaga;
Senyum selalu tanda disayang,
Awet muda perlu dijaga.

Umpan belalang kail dipasang,
sepat puyu di dalam telaga;
Gundah gulana hati terkenang,
Memeram kasih di jiwa raga.

Umpan belalang kail dipasang,
Sepat puyu di dalam telaga;
Hati selalu terkenang-kenang,
Kekasih hati terbayang di mata.

Umpan belalang kail dipasang,
Sepat puyu di dalam telaga;
Apa guna isteri cantik hidup senang,
Jika kesihatan tak berdaya.

Umpan belalang kail dipasang,
Sepat puyu di dalam telaga;
Anugerah bola sepak yang terbilang,
Penentu kepada yang berharga.

Umpan belalang kail dipasang,
Sepat puyu didalam telaga;
Jangan diharap kasihnya orang,
Belum tentu dapat balasannya.

Umpan belalang kail dipasang,
Sepat puyu di dalam telaga;
Orang yang jauh dikenang-kenang,
Saat rindu ku utuskan doa.

Umpan belalang kali di pasang,
Sepat puyu di dlm telaga;
Kalau hati sudah sayang,
Sanggup terima apa jua padahnya.

Umpat belalang kail dipasang,
Sepat putu didalam telaga;
Bukan kepalang hatiku gersang,
Rasa sayu tidak berharga.

Umpan belalang kail dipasang,
Sepat puyu di dalam telaga;
Ditimpa tangga bukannya malang,
Bukankah mata letaknya di kepala.

Umpan belalang kail dipasang,
Sepat puyu di dalam telaga;
Sungguhlah nasib dirinya malang,
Sudah jatuh ditimpa tangga.

Umpan belalang kail dipasang,
Sepat puyu didalam telaga;
Dengar radio klasik hatiku tenang,
Dapat mengubat hati yang duka.

Umpan belalang didalam telaga,
Sepat puyu didalam telaga;
Dapat ikan hatipun senang,
Makan bersama seisi keluarga.

Umpan belalang kail dipasang,
Sepat puyu di dalam telaga;
Jika ayam berbulu musang,
Namun kokoknya masih ayam juga.

Umpan belalang kail dipasang,
Sepat puyu di dalam telaga;
Bila ayam berbulu musang,
Harus waspada harus berjaga.

Umpan belalang kail di pasang,
Sepat puyu di dalam telaga;
Apa di harap kasihnya orang,
Berharap pada yang cintakan kita.

Umpan belalang kail di pasang,
Sepat puyu di dalam telaga;
Apa di harap kasihnya orang,
Entah ada entah tiada.

Jauh belayar hingga muara,
Tidak sedar hari dah petang;
Jangan lupa atau alpa,
Kesempatan bukan selalu mendatang.

Jauh belayar hingga muara,
Tidak sedar hari dah petang;
Susah dan payah jangan dikira,
Usah lambat ambil peluang.

Jauh belayar hingga muara,
Tidak sedar hari dah petang;
Tak dapat tanduk dipulas telinga,
Jangan menjadi si umang umang.

Jauh belayar hingga muara,
Tidak sedar hari dah petang;
Jangan membuka pekong di dada,
Jangan menepuk air di dulang.

Jauh belayar hingga muara,
Tidak sedar hari dah petang;
Bayarlah hutang dengan segera,
Tiada untungnya mengambil hak orang.

Jauh belayar hingga muara,
Tidak sedar hari dah petang;
Rajin belajar semangat membara,
Kian jauhari hari mendatang.

Jauh belayar hingga muara,
Tidak sedar hari dah petang;
Berjimat cermat setiap ketika,
Jangan berhutang keliling pinggang.

Jauh belayar hingga muara,
Tidak sedar hari dah petang;
Datang tidak diundang dipelawa,
Pulang juga tiada dihalang.

Jauh belayar hingga muara,
Tidak sedar hari dah petang;
Diberi betis waktu bermula,
Hendak peha jika tak dilarang.

Jauh belayar hingga muara,
Tidak sedar hari dah petang;
Berhati-hati kalau berbicara,
Jangan nanti ada yang meradang.

Jauh belayar hingga muara,
Tidak sedar hari dah petang;
Sudahlah miskin tiada berharta,
Ibarat pulut di tepiannya gantang.

Jauh belayar hingga muara,
Tidak sedar hari dah petang;
Hilang bahasa lenyaplah bangsa,
Budi budaya dijulang ditatang.

Jauh belayar hingga muara,
Tidak sedar hari dah petang;
Hidup sekarang penuh berpura,
Berhati jangan beri peluang.

Jauh belayar hingga muara,
Tidak sedar hari dah petang;
Carik bulu ayam bercantum semula,
Air tak putus jika dicincang.

Jauh belayar hingga muara,
Tidak sedar hari dah petang;
Hidup ibarat gelombang di kuala,
Kadang bergelora kadang tenang.

Jauh belayar hingga muara,
Tidak sedar hari dah petang;
Pecahkan ruyung dapatkan sagunya,
Kecilnya tapak padang dibentang.

Jauh belayar hingga muara,
Tidak sedar hari dah petang;
Usah dibiar usaha segera,
Manfaatkan pintar kesempatan mendatang.

Jauh belayar hingga muara,
Tidak sedar hari dah petang;
Kalau hidup mahu gembira,
Jangan didengar nestanya orang.

Jauh belayar hingga muara,
Tidak sedar hari dah petang;
Bila susah mengaku saudara,
Bila senang apa pun dah tak pandang.

Jauh belayar hingga ke muara,
Tidak sedar hari dah petang;
Hidup penuh dengan pancaroba,
Salah haluan hidup kecundang.

Jauh belayar hingga muara,
Tidak sedar hari dah petang;
Kalau ingin hidup bahagia,
Usah didengar umpatan orang.

Jauh belayar hingga muara,
Tidak sedar hari dah petang;
Memang lumrah sikap manusia,
Senantiasa mengambil kesempatan orang.

Jauh belayar hingga muara,
Tidak sedar hari dah petang;
Sambil membakar membuat kerja,
Masa berharga usah dibuang.

Jauh belayar hingga muara,
Tidak sedar hari dah petang;
Rajin membayar tidak berkira,
Alah kadar jangan berhutang.

Jauh belayar hingga muara,
Tidak sedar hari dah petang;
Biarpun diam tidak bersuara,
Jangan dilupa lunaskan hutang.

Jauh belayar hingga muara,
Tidak sedar hari dah petang;
Belajarlah anak-anakku sampai menara,
Insyaallah kecemerlangan di hadapan mendatang.

Jauh belayar hingga kemuara,
Tidak sedar hari dah petang;
Hutang berbayar hati gembira,
Jika dah mati tidak tinggalkan hutang.

Jauh belayar hingga muara,
Tidak sedar hari dah petang;
Walaupun kita bebas bersuara,
Mesti nak jaga pantang dan larang.

Jauh berlayar hingga muara,
Tidak sedar hari dah petang;
Akan ku tempuh duka dan lara,
Kemenangan pasti akan mendatang.

Jauh belayar hingga muara,
Tidak sedar hari dah petang;
Setelah penat kita berusaha,
Jangan disia peluang mendatang.

Jauh belayar hingga muara,
Tidak sedar hari dah petang;
Jangan dibiar org lain juara,
Usaha kejar berundur pantang.

Jauh belayar hingga muara,
Tidak sedar hari dah petang;
Berusaha dan berjuang jadi juara,
Ambil kesempatan apa jua semua peluang.

Jauh belayar hingga muara,
Tidak sedar hari dah petang;
Hindari sikap suka berpura-pura,
Moga perjalanan hidup sentiasa tenang.

Anak seluang si anak sepat,
Jemur di para pinggirlah paya;
Rebut peluang selagi dapat,
Semangat membara ke mercu jaya.

Jauh belayar hingga ke muara,
Tidak sedar hari dah petang;
Buat baik sepanjang masa,
Selagi masih ada peluang.

[Untitled]

Jauh belayar hingga ke muara,
Tidak sedar hari dah petang;
Jauh belajar hingga menara,
Tidak sedar masih ada yang kurang.

Jauh belayar hingga ke muara,
Tidak sedar hari dah petang,
Benang emas kancin suasa,
Tikar mengkuang jua dibentang.

Jauh belayar hingga muara,
Tak sedar hari dah petang;
Jauh sudah daku mengembara,
Budi bahasa dipandang orang.

Jauh belayar hingga muara,
Tidak sedar hari petang;
Harapan di sandar lunak bicara,
Hanya sekadar nasibnya malang.

Jauh belayar hingga ke muara,
Tidak sedar hari dah petang;
Buat baik berpada-pada,
Jangan sampai jadi sebutan orang.

Jauh belayar hingga ke muara,
Tidak sedar hari dah petang;
Hidup jangan suka berpura-pura,
Kelak diri dibenci orang.

Jauh belayar hingga muara,
Tidak sedar hari dah petang;
Hidup berharta ramai saudara,
Hilang segala merata ditendang.

Jauh belayar hingga muara,
Tidak sedar hari dah petang;
Budi bahasa harus dijaga,
Baru kita dipandang orang.

Jauh belayar hingga ke muara,
Tidak sedar hari dah petang;
Buat baiklah yang mulia,
Agar mendapat pahala yang mendatang.

Jauh berlayar hingga muara,
Tidak sedar hari dah petang;
Hati saya sangat gembira,
Layan radio klasik dari pagi hingga kepetang.

Jauh berlayar hingga muara,
Tidak sedar hari dah petang;
Setia sekata sumpah berpura,
Membujur lalu patah yang melintang.

Jauh belayar hingga muara,
Tidak sedar hari dah petang;
Istiqamah beramal sepanjang usia,
Sebelom masa ajal mendatang.

Jauh berlayar hingga muara,
Tidak sedar hari dah petang;
Bila dah besar jangan tinggikan suara,
Sedarlah diri umur dah matang.

Jauh belayar hingga muara,
Tidak sedar hari dah petang;
Macam loyar memujuk bersuara,
Kata-kata diputar orang ditentang.

Jauh belayar hingga ke muara,
Tidak sedar hari dah petang;
Lupakanlah duka dan lara,
Buka lembaran baru akan datang.

Jauh berlayar hingga muara,
Tak sedar hari dah petang;
Nak hidup kena usaha,
Jangan harapkan bantuan orang.

Jauh belayar hingga muara,
Tidak sedar hari dah petang;
Amalkan sikap sentiasa waspada,
Agar diri tidak terdorong.

Jauh belayar hingga muara,
Tidak sedar hari dah petang;
Kita semua bagaikan saudara,
Bantu membantu pada yang malang.

Jauh belayar hingga muara,
Tidak sedar hari dah petang;
Walau jauh merantau seluruh benua,
Ke Malaysia juga tempat ku pulang.

Jauh berlayar hingga ke muara,
Tidak sedar hari dah petang;
Jangan dilayan sikap berpura,
Kelak nanti bahaya mengundang.

Jauh berlayar hingga muara,
Tidak sedar hari dah petang;
Budiku tabur kerana setia,
Rupanya dibalas kerana curang.

Jauh belayar hingga muara,
Tidak sedar hari dah petang;
Jangan dibiar tidak bersuara,
Jom layan radio klasik hingga ke petang.

Jauh belayar hingga muara,
Tidak sedar hari dah petang;
Susah senang kita bersama,
Jangan peduli cakap orang.

Jauh belayar hingga ke muara,
Tak sedar hari dah petang;
Adek yang jauh selalu merana,
Buat abang tidur tak senang.

Jauh belayar hingga ke muara,
Tidak sedar hari dah petang;
Berlagak macam orang kaya,
Akhirnya pecah juga tembelang.

Jauh belayar hingga muara,
Tidak sedar hari dah petang;
Buat baik berpada-pada,
Jangan sampai ditipu orang.

Jauh belayar hingga ke muara,
Tidak sedar hari petang;
Jagalah orang yang bersikap berpura,
Nanti ia ambil peluang.

Jauh belayar hingga ke muara,
Tidak sedar hari dah petang;
Semakin berumur macam-macam sakit terasa,
Jaga makan kena banyak pantang.

Jauh belayar hingga muara,
Tidak sedar hari dah petang;
Menahan sabar sepanjang masa,
Selalu berikrar sesudah sembahyang.

Jauh berlayar hingga muara,
Tidak sedar hari dah petang;
Bila pencen dipanggil pesara,
Semoga selesai semua hutang.

Jauh berlayar hingga muara,
Tidak sedar hari dah petang;
Walau sudah bergelar pesara,
Khidmat kita jangan dihalang.

Jauh belayar hingga muara,
Tidak sedar hari dah petang;
Janji nak bayar hanya pura-pura,
Lalu beredar meninggalkan hutang.

Jauh belayar hingga muara,
Tidak sedar hari dah petang;
Hutang manusia telah ku bayar,
Dunia akhirat insyaallah tenang.

Jauh belayar hingga muara,
Tidak sedar hari dah petang;
Jika hasrat ingin ke syurga,
Pastikan dijelaskan semua hutang.

Jauh belayar hingga muara,
Tidak sedar hari dah petang;
Hasrat hati ingin ke syurga,
Namun pahala masih kontang.

Tepok dada tanya selera,
Diri terasa masih bernyawa;
Dulu muda kita dah pun tua,
Itu antara klasik namanya.

Jauh belayar hingga muara,
Tidak sedar hari dah petang;
Orang berbudi tidak mengira,
Asalkan jangan buruk sangka pada orang.

Jauh belayar hingga muara,
Tidak sedar hari dah petang;
Bila senang ramai saudara,
Bila susah semua tak pandang.

Jauh belajar hingga muara,
Tidak sedar hari dah petang;
Buat baik berpada-pada,
Menjadi bekal hari mendatang.

Jauh belayar hingga muara,
Tidak sedar hari dah petang;
Sedarlah wahai diri kita dah tua,
Amal ibadat jangan kita lupa kan.

Jauh belayar hingga muara,
Tidak sedar hari dah petang;
Berbaloi terbayar jadi juara,
Bukan sekadar cakap jer lantang.

Jauh belayar hingga muara,
Tidak sedar hari dah petang;
Rajin bersedekah rezeki yang ada,
Balasan pahala luas terbentang.

Jauh belayar hingga muara,
Tidak sedar hari dah petang;
Jika bertambah rezeki yang ada,
Bantu yang lain sedekah disumbang.

Jauh belayar hingga muara,
Tidak sedar hari dah petang;
Jika kita rajin berusaha,
Rezeki pastikan mendatang.

Jauh belayar hingga muara,
Tidak sedar hari dah petang;
Hendaklah kita rajin berusaha,
Menggunakan setiap masa yang terluang.

Jauh belayar hingga muara,
Tidak sedar hari dah petang;
Giat belajar tatkala muda,
Waktu dah beredar kan terus hilang.

Jauh belayar hingga muara,
Tidak sedar hari dah petang;
Rezeki dah ada di depan mata,
Esok lusa mungkin tiada peluang.

Jauh berlayar hingga muara,
Tidak sedar hari dah petang;
Buat baik berpada-pada,
Dahula ayan ibu tercinta.

Jauh belayar hingga muara,
Tidak sedar hari dah petang;
Ambil kesempatan selagi ada,
Jangan sampai diri mu malang.

Jauh berlayar hingga muara,
Tidak sedar hari petang;
Berusaha hingga berjaya,
Ambil kesempatan hingga cemerlang.

Jauh belayar hingga ke muara,
Tidak sedar hari dah petang;
Hidup dah aman dalam negara,
Janganlah hendakNya musibah mendatang.

Pergi Turki musim salji

Pergi bercuti seorang diri

Kalau tak pasti jangan berjanji

Nanti terluka diri sendiri

Berbalam balam cahaya suasana,

Budak budak bertepuk ketampi.

Kalau jodoh tak kan kemana ,

Pasti ketemu di dalam mimpi.

Burung Merak burungMerpati

Berwarna indah cantik sekali

Pasti yg waras berhati-hati

klau berjodoh tak perlu berjanji

Ke Rompin memungut landak,

Sawah penuh padi huma.

Hnya dipimpin diikat tidak,

Org dipimpin sudah berpunya.

Datang ke rompin, menempah landak..

Duduk di pangkin,menyusun huma..

Hanya di pimpin,di ikat tidak..

Mana mungkin,bertahan lama..

Kalau menanam padi pulut,

Lupa jangan padi beras,

Jangan suka berjanji dimulut,

Kalaulah tidak dihati yang waras

Jemur mengkuang,di akar temu..

Tepian batu,lereng berdahan..

Jangan di buang,anugerah ilmu..

Kerana itu,rahmat dari tuhan..

Musafir singgah surau lama,

Duduk seraya zikir tasbih,

Kalau sudah cinta agama,

Seribu daya tak seribu dalih.

Lagu baru lagu lama..

Layang-layang bertali benang..

Usah diungkit kisah lama..

Memang sedih jika dikenang..

Hinggap ketitir di pokok kenaf

Akibat alpa tercerut tali

Walaupun bibir menyebut maaf

Untuk melupa sukar sekali

Hang Tuah pahlawan Melaka,

Pantas bersilat gagah perkasa,

Andai hati telah terluka,

Seumur hidup pedihnya terasa

Di atas bangku ayam berkokok,

Di dalam sabut telornya bertanda;

Bagaikan paku lekat di pokok,

Walau dicabut bekasnya ada.

Banyak panji perkara panji,

Panji patah malam berhujan,

Banyak janji diantara janji,

Inilah janji Allah dalam Al Quran,

Gunung kerunai gunung kenderung

Puncaknya tinggi mencapai awan

Aku tahu penyebab hatimu murung

Kerena lama kau tak dapat belaian

Daun palas daun kelapa,

Orang malas buat buat lupa

Terbang burung di pagi hari,

Hinggap di laman di pokok peria;

Terasa murung saat bersendiri,

Carilah teman pengubat ceria.

Cantik sungguh Si-Puteri Santubong

Dcemburui oleh Puteri Si-Jinjang

Jangan Diikut Hati yang Murung

Mari Bersama kita Berdendang

Kebaya labuh benang sutra,

Dipakai celana sianak dara

Ubat rawan rindu ubatnya,

Pulihkan rindu ubatnya setia.

Haiwan terbang bernama busung

sesat jalan malu bertanya

kalau anda berasa murung

bentang sejadah mohon padanya

Baju kebaya baju kebarung..

Angkat hidangan bawa kedapur..

Bertandang sepi mengapa bermurung..

Carilah teman bawa berhibur.

Kepuncak gunung bawalah sarung

Dipuncak dingin berlapis awan

Gerangan apa hingga bermurung

Biar kucari obatnya rawan

Sedap sekali rasa durian,

Buahnya kuning amatlah pekat,

Penawar rawan di dalam quran,

Peninggalan Baginda penuh mukjizat.

Malam sepi mendaki gunung,

Sekadar mencari si bunga berteh.

Sedih pilu hatimu sedih,

Jom kita sama keluar ngeteh

Buah setapi penuh sekarung

Juga semangkok buah keranji

Di malam sepi hati mu murung

Ambil wuduk bawa mengaji

Letak selasih di dalam kuali,

Letak di almari buah remnia;

Andainya kasih tidak di peduli,

Berhijrah mencari ke hujung dunia.

Di waktu rembang melihat tuntung,

Di waktu redup menyusur perlahan;

Jangan di timbang nasibnya untung,

Suratan hidup ketentuan tuhan.

Pukul gendang kulit biawak,

Bunyinya tidak berdentum lagi,

Ke mana kasih hendakku bawak,

Sedikit tidak beruntung lagi

Bunga lempoyang tepian titi,

Mekarnya tiga dipetik dara,

Kasih sayang tulus di hati,

Rumahtangga aman sejahtera.

Benih ku tanam buah berangan,

Tapi yg tumbuh pohon selasih

.ikhlas dan jujur jadi pegangan,

Tanda jujur dlm berkasih.

Malam gelap sunyi sepi

Terang bulan bintang ceria

Hati ikhlas luhur & suci

Disenangi orang rasa bahagia

Lereng semak parit ditepi,

Janji dipadu usah diengkar.

Bila kasih mekar dihati,

Kuntum kasih menjadi segar.

Lereng berakar,parit di tepi..

Rumput merambat,tepian palang..

Biar mekar,di dalam hati..

Kasih bersahabat,tak akan hilang

Hikayat dahulu banyak rekaan,

Duduk tersandar dipohon korma,

Kasih dan sayang bukan paksaan,

Hati yang luhur perlu bersama.

Tidak semua kaca berkilau

pecah terjatuh tidak semesti

Bila bicara banyak berkalau

dahan merapuh akhirnya mati

Apa terjadi sudah terjadi

Ikutkan hati tak dk percaya lagi

Walaupun dijelas berkali kali

Terasa phobia takut disakiti...

Burung merpati terbangnya tinggi

Burung belatuk terbangnya rendah

Berhati hati sebelum terjadi

Usah terhantuk baru tengadah.

Berjalan-jalan diwaktu petang

Sambil minum duduk disampan

Biar banyak sesalan yang datang

Buat pengajaran dimasa hadapan

Cantik belatuk berjambul merah

hujung titian hinggap di sana

Sudah terhantuk baru terngadah

sesal kemudian tidak berguna

Anak ayam anak angsa

Berderet-deretan jalan di titi

Sekali terhantuk kesan terasa

Berhati-hati sudahlah pasti

Meredah laut,lagaknya angkuh..

Mata rambang,ukiran andoh..

Hajat berpaut,di dahan kukuh..

Anggaplah bersembang,kita berjodoh

Cincin perak,berupih inang..

Tali kelasi,tepian papan

Air beriak,nampak tenang..

Kenapa sangsi,mencampak umpan..

Bila awasi susah ternampak

hendak di baiki takut melukut

Biar sangsi umpan dicampak

semoga rezeki kail tersangkut

Daun keladi tidak berbaki

habis diratah sianak angsa

Seandai sudi usah berteki

hati meresah hilang selesa

Biar batu,jadi petunjuk..

Tepian berangan,bersusun ampai..

Klau itu, syarat memujuk

Khuatir tangan, yang tak sampai

Rindu pungguk pada rembulan

dengar tangis mendayu-dayu

Syarat dipujuk bukan di tangan

di jari manis tempat merayu

Tepian tasik,berangin bayu..

Seekor bangau,berenang menyudu..

Klau asyik,dgn merayu

Khuatir angau, menjadi rindu

Angin bayu diwaktu pagi

tiba bersama rintihan hujan

Asyik merayu sangka sudi

rupanya cuma satu mainan

Rumput bersisa,tepi kailan..

Buah berembang,tepian keladi..

Jgn terasa,hati terkilan

Duduk bersembang juga, di kira sudi..

Sedari jauh sudah jelajah

tiba bukan sekadar sembang

Hati merusuh ingin terjah

rasa terkilan ingin bersarang

Sayur bayam, di tudung saji..

Siput kerang ,memanjat perahu..

Tuah ayam,nampak di taji..

Tuah orang,kira tak tahu..

Buat batas tanamlah tebu,

Selang batas tanam pegaga;

Jemari runcing menjadi gebu,

Selera menggoda di teratak bonda.

Duduk di banir pohon mempelam,

Kicau unggas hinggap di dahan;

Sendirian duduk merenung kelam,

Menanti ilham titipan Tuhan.

Mari ke sungai mengail belida,

Berjalan pulang mandi di jeram;

Guru dan murid terpisah tiada,

Ibarat gulai perlukan garam.

Langit mendung menyambar kilat,

Angin menderu beralih arah;

Bentang sejadah arah ke kiblat,

Bersimpuh sujud menghadap Allah.

Cantik mawar pohon berduri,

Tertusuk jari lalu berdarah;

Di hadapan hakim guru berdiri,

Bicara hakim tinta sejarah.

Tebang rumbia terbang kelkatu,

Batang rumbia mari dicincang;

Terkurang didik waris membantu,

Salah bertindak bawa berbincang.

Dari sawah lembayung petang,

Baju berselut mari direndam;

Guru mendidik waris menentang,

Lilin bangsa ditiup padam.

Kupas kelapa diambil sabut,

Air kelapa dalam bejana;

Pimpinan bangsa minda serabut,

Semua dirancang serba tak kena.

Ke seberang mendayung perahu,

Muara berlumpur mencari lokan;

Pabila ditanya semua tak tahu,

Bangsa terpinggir seteru disalahkan.

Bergolek perahu dibawa arus

Ditarik ke tepi diguna akar

Buat kerja biarlah telus

Jika tidak busuk tersebar

Pepatah Cina ada berkata,

Ikan buruk bermula dikepala,

Sudah lama reputnya ia,

Namun kekal diatas "takhta"

Gelang emas pending suasa,

Berlian di jari letak diriba;

Biarpun reput kekal berkuasa,

Didokong jejuak mengumpul laba.

Di tepi tangga tanam setawar,

Tumbuh rendang mencecah tanah;

Adab bangsa semakin pudar,

Sejak pimpinan menyumpah seranah.

Malam dingin berselimut gebar,

Seluruh badan sehingga ke wajah;

Andai busuk telah tersebar,

Jenuh berdebat mencari hujah.

Sayang tempua bersarang rendah,

Burung belatuk di dahan berangan;

Rindu bertahun terlerai sudah,

Bicara mesra mengutip kenangan.

[Untitled]

Sayang tempua bersarang rendah,

Burung belatuk di dahan berangan;

Rindu bertahun terlerai sudah,

Bicara mesra mengutip kenangan.

Halus songket tenunan tangan,

Untuk sampin raja sehari,

Bicara sesaat dalam kenangan,

Rasa terngiang sehingga kini.

Halus songket tenunan tangan,

Dibuat sampin dek anak teruna;

Duduk sendirian mula berangan,

Termimpi-mimpi tika terlena.

Ambil pisau kupaslah pauh,

Buah pauh di tapak tangan;

Buat teman berjalan jauh,

Dilindungi Allah dalam perjalanan.

Mari dihiris si buah pauh,

Buat rencah gulai semilang;

Tatkala dekat berasa jauh,

Tika berjauhan terasa hilang.

Ikan keli si ikan semilang,

Ikan sepat si ikan gelama;

Ke manakah gerangan dikau menghilang,

Sehingga kini tak kunjung jelma.

Gemalai beralun pelepah kelapa,

Bercanda gurau dibelai pawana;

Cuaca mendung renyai menyapa,

Hilang mentari rembulan ke mana?

Sepat benua di sawah bendang,

Digoreng garing pedas berlada;

Biarlah hina orang memandang,

Asalkan kita hidup bahagia.

Pagi hari ke pasar tamu,

Mencari kundur juga peria;

Terpisah waktu kembali bertemu,

Hati teruja jiwa bahagia.

Gugur pelam menimpa perdu,

Lebat berbuah pohon bidara;

Lama terpisah diterpa rindu,

Tika bertemu terkelu bicara.

Dara jelita berjual jamu,

Panas mentari dipakai topi;

Inginku hadir dalam lenamu,

Berkongsi bahagia di dalam mimpi.

Bunga kemboja bunga kenanga,

Tanam di pasu dibentuk seni;

Tidurku lena mimpi berbunga,

Wajahku rindu menjelma kini.

Asam kandis si jeruk cermai,

Tumbuh rendang tepi perigi;

Andai hadirku mengocak damai,

Rela daku mengundur pergi.

Cili masak mari dipetik,

Lemak pedas cendawan kukur;

Senyum manis berwajah cantik,

Bersuara manja tika bertutur.

Lemak pedas telor itik,

Dicampur dengan mangga muda;

Hati terpikat dek wajah cantik,

Renungan mata jiwa tergoda.

Digulai pedas pucuk pegaga,

Digoreng pula ikan sepat;

Tidur malamku kerap terjaga,

Cinta jauh terasa dekat.

Zawawi Jahya

Selit di pinggang pisau belati,

Buat peneman masuk ke hutan;

Fikir baik tak resah di hati,

Redha takdir titipan Tuhan.

Baju kelawar di bawa lena

Baju batek di majlis kenduri

Buat penawar resah dijiwa

Jangan di pikiak yang menyusahkan hati

Buah cempedak buah nangka

Goreng buat sarapan pagi

Maniskan senyuman jangan bersangka

Pasti aman hati ke hati

Masak manis si buah nangka,

Manis lagi buah rambutan;

Demikian tanda orang tak suka,

Diberinya dalih dengan alasan.

Tebang hutan dibuat kota,

Menara tinggi empat persegi;

Berpantun seloka berpencak kata,

Menyirat makna dan akal budi.

Retak seribu cermin di dinding,

Jiran sebelah asyik bertukang;

Melihat ceria pengantin bersanding,

Meronta jiwa ingin menumpang.

Pisang nangka si pisang embun,

Tumbuh berumpun di tepi sawah;

Hati resah rindu merimbun,

Orang dirindu buat tak kesah.

Di taman bunga terbang rerama,

Menitis embun rumputpun basah;

Hilang sedetik rasa nan lama,

Rasa kasih jiwa gelisah.

Beratap rumbia didingnya papan, Bersimpuh manja di tikar anyaman; Resah hati menanti titipan, Gelora jiwa menatap senyuman.

Letak pelita atas para,

Ambil sal atas peti;

Setiap kata ditimbang tara,

Tidak sesal kemudian nanti.

Gulai keladi pedas terasa 

rebus nangka buat serawa

hidup berbudi dirikan bangsa 

jadi pusaka subur di jiwa

Terbang rerama jauh berbalam 

Hinggap di batang pangkal dahan

hidup umpama kembara malam

kerdip bintang penunjuk jalan

periuk kera di bawah titi

batang berduri selirat akar 

hemah bicara santun pekerti

kawan dicari musuh dihindar

batang berduri selirat akar 

air ditebat membiak belida

kawan dicari musuh dihindar

doa sahabat ternilai tiada

air ditebat membiak belida

benih segemal penuh seraga

doa sahabat ternilai tiada

pemberat amal jalan ke syurga

selut di lopak dari permatang

mentari redup samar bayangan

diberi secupak dibalas segantang

mulia hidup rezeki berpanjangan

terbang lalat tikar dihampar

silau kilat dek petir menyambar

Kutip jambu penuh seraga

Gugur kelapa menimpa kasturi

Hari ibu disambut sekeluarga

Hai bapa disambut sendiri

Merayap puyuh unggas bernyanyi

Nyaring reriang di banir mengkudu

dalam riuh terasa sunyi 

dalam riang diterpa rindu

Baju yang basah diatur disidai

Panas cuaca kering jua

Bina rumah jauh dari pantai

Sayang pantai merusuk juga

Biar rantai,terikat raga

Tepi tersembunyi,tanjung jampi

Biarpun pantai,berubah juga

Muara sunyi,tetap menyepi

Wangi sungguh bunga sejambak,

Rasanya manis seperti gula

.Pulau kaku dihempas ombak,

Namun pantai terhakis juga.

Mawar merah pohon berduri,

Tersalah petik terluka tangan;

Siang berhujah dengan mentari,

Malam merayu pada rembulan.

Di tebing sungai pokok berangan,

Anak remaja riuh berenang;

Senyum di bibir tajam renungan,

Gayamu manja hati terkenang.

Keris Melayu selit di pinggang,

Di celah sampin di rusuk kiri;

Cinta kasih tak boleh di pegang,

Tersemat utuh di sanubari.

Cendawan kukur tumbuh di batang,

Dikutip digulai direndang maman;

Indah malam dek kerdip bintang,

Indah wajah dek manis senyuman.

Kelapa mawar pohonnya rendah,

Di tepi sawah dekat kuala;

Indah bercuti berakhir sudah,

Musim sekolah telah bermula.

Berumpun buluh tumbuh di tebing,

Di likuan sungai hampir ke muara;

Tidur tak lena resah berbaring,

Menanti titipan kata nan mesra

Alas duduk tikar mengkuang,

Mari dibentang hujung beranda;

Kasih lama jangan dibuang,

Cinta baru mekar di dada.

Ikan kerapu si ikan gelama,

Nelayan menjala pantainya dalam;

Biar berjarak rasa bersama,

Bicara mesra cinta tersulam.

Teratak bonda berlantai papan,

Buluh gelegar dibuat pelantar;

Manja bicara berbalas titipan,

Digoda jelita jiwa bergetar.

Bunga sejambak,tepian bidai

Tersusun bangku,di tepi pasu

Biar berombak,laut membadai

Pulau kaku,tetap membisu

Kemeja batik berbunga di tengah,

Klasik dipandang dari hadapan;

Tahun baru kian menjengah,

Menyapa dengan salam harapan.

Dingin malam belaian bayu,

Membunga embun di rumpun semalu;

2017 melambai sayu,

2018 menjengah malu.

Enak hidangan berulam cekur,

Pencuci mulut si kuih tumpi;

Mimpi malam mainan tidur,

Mimpi siang mainan sepi.

Ambil belati simpan di peti,

Simpan peti belakang tabir;

Indah pekerti tadbiran hati,

Mulianya hati basuhan zikir

Menyeberang jalan mari dituntun,

Pekan sehari ramainya orang;

Orang berpantun dia berpantun,

Dibibir merdu di hati curang.

[Untitled]

Pergi mengail ikan belida,

Digigit pacat titiskan garam;

Getar rindu gelora di dada,

Terasa lena mata tak pejam.

Awan mendung mula berarak,

Saling bersahut burung taktibau;

Andai bangau menjadi merak,

Jangan lupa belakang kerbau.

Sulur labu tumbuh melilit,

Labu tumbuh pangkal kelapa;

Tidur malam berbaju kulit,

Mesra berdakap lelah menyapa.

Acar mentah ditambah cuka,

Acar buah ditambah madu;

Biarlah wajah berparut luka,

Asal hatinya bahagia merindu.

Bunga api di malam gelita,

Indah langit tidak terperi;

Terlanjur kata jiwa derita,

Ceria canda dah hilang seri.

Rumpun selasih akar terendam,

Kaduk menjalar di para-para;

Sayang kasih berbalas dendam,

Rindu tercalar mainan bicara.

Kemeja batik berbunga di tengah,

Klasik dipandang dari hadapan;

Tahun baru kian menjengah,

Menyapa dengan salam harapan.

Ke Kulim keluarga ikut bersama,

Berjalan-jalan lihat sekitar;

Hilang sedetik berasa lama,

Menanti ketemu hati bergetar.

Buluh titi rotan berduri,

Ambil parang tebang rumbia;

Luka di hati bebat sendiri,

Harap orang sedang bahagia.

Tumbuk cili sehingga lumat,

Bilis berlada celur bayam;

Sunyi sepi malam Jumaat,

Menyemai cinta dalam diam.

Ikan kekisi si pucuk paku,

Makan di lopak tengah permatang;

Pemandu teksi biadapnya laku,

Rezeki secupak rugi segantang.

Gulainya basi terlebih santan,

Pekatnya pati kacau bersudu;

Naik teksi untuk ke pekan,

Hasrat di hati sekadar membantu.

Dara tersedu di belakang bidai,

Rambut disisir elusan jemari;

Angkuh pemandu teksi tersadai,

Mencurah pasir ke periuk sendiri.

[Untitled]

Datuk panglima orangnya gagah, Duduk santai mengunyah sirih, Tiada duka tiada marah,Kuat usaha tiada merintih.

Duduk jejaka jiwanya gundah, Sedang puteri berduka lara;Hati terluka dendam tak sudah, Rugi diri bangsa sengsara.

Kelapa dikupas diambil sabut,Buah dibelah airnya ditadah, Nafsu amarah mulut menyebut,Luka berdarah dendam tak sudah.

Dagang sentri mengenderai pedati, Bercanda cerita perihal negeri;Mimpinya ngeri realiti tak pasti,Bersorak gempita di kubu sendiri.

Titip bicara bisikan naluri, Musnah biadat dari sanubari;Masihkah membara angkuh di hati,Sesudah mendapat mimpi realiti?

Kertas selembar tuliskan puisi,Titip bicara bisikan naluri; Apa khabar pemandu teksi,Masihkah membara angkuh di hati?

Gugur berserakan bunga selasih Di pagi hari banyaknya luruh Menumpang bukan nak berkongsi kasihSekadar mencari tempat berteduh

Letak keladi bawahan redup,

Di dalam perahu di bawa selasih;

Sudah menjadi resamnya hidup,

Tiada yang mahu berkongsi kasih.

Cenderawasih terbangnya tinggi,

Di tanah lapang melingkar sawa;

Bila kasih hendak berbahagi,

Yang menumpang pasti kecewa.

Ke tempat berkelah berperahu tambangEmak di huma menyemai lada Pandai-pandailah hidup menumpangBelajar terima apa yang ada

Pesisir laut tempatnya lapang,

Mengukir minda menghias pemandangan.

Ada juga tempat menumpang ,

Dari hidup jadi gelandangan.

Hinggap tekukur di hujung dahan Berhampiran titi batang pinang Kena bersyukur dengan keadaanBarulah hati damai tenang

Merah perati benang berlembar,Dipegang budak mengikat bijan,Bisikan di hati banyak bersabar, Mendung tidak bermakna hujan.

Tinggi sungguh Gunung Ledang,Puteri nya Cantik menjadi Rebutan,Belum Hatiku Rasa Senang,Ingin Tahu Jawapan Kepada Soalan,

Tinggi sungguh Gunung Ledang,Puteri nya Cantik menjadi Rebutan,Kekasih yang Jauh jangan Dikenang, Tuan Datang Kami Alu-Alukan,

Tengah Hari memasak Lokan,Makan Bersama dengan Nasi, Adat Silaturahim kita Eratkan, Tersimpul sudah sebuah Janji..

Bangun pagi minum teh pekat,Makan nasi berlauk ikan, Berada di sini ingin mendekat, Salam kenali saya berikan.

Lipat gebar di katil tunggal,

Kantuk terasa bangun terpaksa;

Kuasa bubar jawatan tanggal,

Masih berasa diri berkuasa?

Lipat gebar di katil tunggal,

Tertinggal sehelai di tali penyidai,

Kuasa bubar jawatan tanggal,

Maruahnya murah dah lama tergadai.

Jika ada dulang disimpan,

Jangan dibiar jatuh terhempas;

Jika ada kuasa di tangan,

Jangan biar orang merampas.

Jika ada dulang disimpan,

Jangan dibiar jatuh terhempas;

Jika ada kuasa di tangan,

Jangan biar orang merampas.

Gagah sasa pendekar budiman, Gagah semangat pencak di tanah; Tika kuasa dalam genggaman, Janga khianat menjaga amanah.

Jika ada dulang disimpan,

Jangan dibiar ia terbempas,

Mudah melanggar perentah Tuhan,

Harta hilang kuasa terlepas!

Jika ada dulang disimpan,

Jangan dibiar ia terhempas;

Dusta dalih wang diumpan,

Hutang ditimbun maruah dirampas.

Dusta dalih wang diumpan,

Hutang dihimpun maruah digadai,

Perintah Tuhan diambil ringan,

Jiwanya gundah tenangnya berkecai.

Dara jelita menjeling manja

Teruna desa berkain pelikat

Amanat negara harus dijaga

Bukannya merompak harta rakyat

Cikgu menjual

Murid membeli

Cikgu soal

Murid jawab berkali-kali.

Sorong tarik mata gergaji,

Habuk dedak habuk papan;

Orang politik murah berjanji,

Tertunai tidak kaya alasan.

Naik ke darat dari menjala,

Lubuk paya dipasang lukah;

Guru ibarat dian menyala,

Tebar cahaya pahala melimpah.

Daun kering gugur ke tanah,

Anak burung di ranting kayu;

Hilang parut luka bernanah,

Cinta lerai diimbau sayu.

Selerak kera tabuh dipalu,

Berlagu ungka di tengah rimba;

Hati rindu diungkap malu,

Bagai perigi mencari timba.

Masak sayur pucuk cemperai,

Buat hidangan tengah hari;

Cinta hancur kasih berderai,

Ke mana gerangan membawa diri?

Pinggir belukar tumbuh cemperai,

Mari dicelur air secangkir;

Tersimpul tali bisa terlerai,

Tersimpul kata tidak termungkir.

Pinggir belukar tumbuh cemperai

Di celur bolih makan beramai

Tersimpul tali bisa terlerai

Tersimpul kata kita berdamai.

Lemak pedas pucuk pegaga,

Pisang karok tepi belukar;

Hidup diduga hidup menduga,

Tertitip takdir insan diuji sukar.

Tika jujurku disoal sahabat,

Daku berdiam kudrat kukumpul,

Ada rahsia hasrat tersekat,

Ada terbelit kuat tersimpul.

Tinggi rendang pohon bidara,

Rendang berbuah pohon cermai;

Di luar pintu dilambai bendera,

Di dalam hati melambai damai.

Buah pulasan betik papaya,

Upin dan Ipin dikejar kera;

Ber'Barisan' kereta di lebuh raya,

Memilih pemimpin 'Harapan' negara.

Duduk di titi menanti senja,

Basah celana mari diperah;

Bahagia hati selera gelora,

Tidur lena mimpi tak sudah.

Budak-budak mandi bonda,

Bocompogho highuk mempikuk;

Tolampau bogek kono boda,

Lobam botih koting meghengkuk.

Merah warna bijian saga,

Kunang-kunang si kelip-kelip;

Mewah hidup jangan peraga,

Takdir datang mata berkelip.

Sambal belacan celur bayam,

Goreng sotong bersalut tepung;

Elok ditiru perangai ayam,

Bertelor sebiji riuh sekampung.

Kala senja masih di titi,

Hendak mandi tertinggal timba;

Terpapar di mata tercuit di hati,

Didik jiwa berlapang dada.

Buah tangan ke rumah nyonya,

Bawa pinang bawa kelkati;

Kerdil hamba gelar tak punya,

Tidak terlintas riak di hati.

Ribut dah reda hujan berhenti,

Buat serawa pisang sesikat;

Kasih bonda tiada berganti,

Taruhan nyawa doanya berkat.

Gulai lomak nasi ditanak,

Dialeh loka disapu ghemah;

Handa omak mendidik anak,

Lambek bongka digoga ae ghumah.

Mencaghak matoaghi kopalang paneh,

Bolonjap dek poloh molokit bodan;

Sojak kocik banyak tokomeneh,

Habih bighat solughuh bodan.

Pulas-pulas tangkai berangan,

Dipetik jangan buah muda;

Tua renta diperlekeh jangan,

Muda tak usah mendabik dada.

Wangi semerbak mekar melati,

Buat ramuan minyak hikmat;

Tidak pernah lupa di hati,

Di St. Columba awal berkhidmat.

Mari ke sungai kita berenang

Dekat pondok anjing mengejar

Tempat jatuh lagi dikenang

Ini kan pula tempat mengajar

Ke sungai mari berenang,

Nasi lemak dibekalkan Ain;

Tempat jatuh lagi dikenang,

Inikan pula tempat bermain.

Keli haruan di selut paya,

Ikan puyu ikan berduri;

Gelap alam terang cahaya,

Ibarat lilin membakar diri.

Bekal ulam tika berlibur,

Jeram tingkat di kaki bukit;

Kekal bergantung maruah lebur,

Diberi dihulur segala diungkit.

Pucuk putat si pucuk cekur,

Bekal ulam tika berlibur;

Beralih pimpin negara hancur,

Kekal bergantung maruah lebur.

Debu sawang sukar dipunggut,

Takut ada kutu dan hama,

Bukan hati nak merungut,

Cuma terkilan menunggu lama,

Usah dipalu gantungan genta,

Debu dan sawang sukar dipungut;

Kira demikian perihal cerita,

Redha dan redah tanpa merungut.

Terbang riang si burung bayan,

Hari panas berjemur kain.,

Aduhai hati, seorng tak terlayan,

Apatah lagi nak cari lain,

Terbang kelkatu di waktu petang,

Layang-layang di kayu jati;

Andai menunggu tiada datang,

Cari lain buat pengganti.

Ayam laga makan di tangan,

Bulu jalur balung berbelang;

Rajuk hati dipujuk jangan,

Rindu kasih rajuknya hilang.

Elok cincin sarung ke jari,

Batu delima diikat suasa;

Jangan dikejar cinta nan lari,

Lelah jiwa mengikut rasa.

Gelang emas melingkar di tangan,

Cincin suasa di jari manis;

Cinta lepas dikenang jangan,

Andai dikenang didera tangis.

Sungai Korok MADA berpaya,

Terpijak selut kaki terbenam;

Untungkah pesawah di pilihan raya,

Menuai sehari lima tahun menanam.

Ambil kelkati pinang dikelar,

Dialas talam diletak tepak;

Luntur pekerti budi tercalar,

Jasa silam diendah tidak.

Terbang pipit disambar helang

Hinggap sebentar di sawah bendang

Bagaimana rajuk nak hilang

Orang ditunggu tak kunjung datang

Cincin suasa di jari tangan,

Pending lama raja masyhur;

Cinta bangsa khianat jangan,

Cinta agama bicara luhur.

Emas suasa pending pusaka,

Sampin songket susun selisih;

Khianati bangsa janji dusta,

Beri diungkit merayu dipilih.

Keris pendek pending pusaka,

Selit di pinggang teruna terbilang;

Adat dikelek adab dijaga,

Janji dipegang maruah dijulang.

Comel lincah si anak kera,

Dihulur kacang lalu menari;

Mimpi ngeri anak didera,

Tiada kasih gersang naluri.

Ikan puyu di paya benta,

Asyik mengail hingga senja;

Bertemu bibir mekar cerita,

Imbau kenangan tika remaja.

Ambil tukul dan juga pahat,

Cangkul gergaji juga penggali;

Gerhana bulan boleh dilihat,

Gerhana di hati siapa peduli.

Senja hari pasanglah pelita,

Pelita disimpan di atas para;

Bibir bertemu terpejam mata,

Hati berdebar terkelu bicara.

Cantik bercorak ikan belida,

Disentap kail sangkut di benta;

Kasih sayang syarat tiada,

Saling percaya tanpa dusta.

Buah cempedak lebat di pangkal,

Ambil sebiji ke rumah nyonya;

Malam gelita jangan menakal,

Terlihat tidak terasa getarnya.

Merah oren limau mandarin,

Disusun elok di raga kayu;

Andai diimbau cinta kelmarin,

Hati berdebar terasa sayu.

Dara jelita atas permatang,

Kebaya ungu selendang sangkut;

Pucuk dicita ulam mendatang,

Senyum dibalas cinta disambut.

Penuh sekepuk buah berangan,

Tandan pisang susun ke tepi;

Cinta bertepuk sebelah tangan,

Kasih gersang kian menyepi.

Bayu malam daun berdesir,

Debur ombak terlerai sepi;

Cinta resah kasih terusir,

Rindu pendam di dalam mimpi.

Kuning masak si buah langsat,

Merah ranum buah pulasan;

Berjalan tanpa peta sesat,

Berdua tanpa kata bosan.

Tinggi gunung tampak berbalam,

Cerun landai ke ujung tanjung;

Tika jauh berkirim salam,

Tika dekat saling mengunjung.

Terbentang laut tidak bertepi,

Bertemu langit di ujung mata;

Ucap berdegar berapi-api,

Tutur bicara menjaja dusta.

Ujung tanjung di teluk sepi,

Dingin tubuh diusap bayu;

Cinta semalam bagai mimpi,

Kala dikenang hatiku sayu.

Di dada langit terbit pelangi,

Tiada mendung kelam gelumat;

Salam kasih mekar mewangi,

Tanpa amarah dendam kesumat.

Emas perak tembaga suasa,

Cincin sebentuk di jari manis;

Diri tersisih sedih terasa,

Andai diingat ingin menangis.

Riak debur malam kenangan,

Putih pasir dan utuh batuan;

Biar bertabur hati di awangan,

Semua kuusir dikau pilihan.

Kerdip bintang di langit biru,

Sipu rembulan di celah awan;

Pemimpin berdebat kian keliru,

Kuasa dan harta dalam igauan.

Pemimpin berdebat kian keliru,

Kuasa dan harta dalam igauan,

Banyak khianat banyak menipu,

Asalkan kuasa dimilik berkekalan.

Emas perak intan terpilih,

Kain songket sulam berkait;

Khianat menipu dusta berdalih,

Telunjuk lurus kelingking berkait.

Digulai pedas semilang salai,

Mangga muda dihiris halus;

Kasih berbalas rindu terkulai,

Debar di dada cintanya tulus.

Redup anjung hening dan dingin,

Pohon kelapa tumbuh bersilang;

Hidup disanjung serba teringin,

Dipuji teralpa wibawa pun hilang.

Mari minum air kelapa,

Kulit kelapa buang ke tepi;

Salam kasih rindu menyapa,

Sehening tanjung di teluk sepi.

Bermain wau atas permatang,

Sesekali berlari terkadang berjalan;

Andai daku seumpama bintang,

Sudikah dikau menjadi rembulan?

Ramah debur menyapa pantai,

Sampan kecil dialun ombak;

Kasih berkubur sedih mengintai,

Rasa terpencil melayan sebak.

Kuning oren limau mandarin,

Mari dikupas tebal kulitnya;

Diputar waktu detik kelmarin,

Cinta terlepas orang empunya.

Ngelamun dara nasinya hangit,

Garam gulai tidak berasa;

Beraja helang di dada langit ,

Ayam di kepok menjadi mangsa.

Di bukit sepi tumbuh mempelam,

Di cerun bukit pohon tembusu;

Tika jauh berkirim salam,

Tika dekat diam membisu.

Sambut raya bakar bahulu,

Enak rasanya dapor berasap,

Dah dekat lidah pun kelu,

Rupanya jari ligat balas whatssap.

Pucuk maman dimasak rendang,

Ayam kampung goreng berlada;

Hina miskin tidak dipandang,

Ramah disapa kaya berada.

Pucuk maman dimasak rendang,

Ayam kampung goreng berlada;

Hina miskin tidak dipandang,

Ramah disapa kaya berada.

Dingin sungai mengalir deras,

Di tebing tumbuh si pohon ara;

Jantung pisang digulai pedas,

Sepat goreng membuka selera.

Memetik cermai juga keranji,

Buah bidara dan nangka madu;

Musim menyemai ringgit dan janji,

Lembut bicara manis bermadu.

Pohon kelapa di ujung pelimbahan;

Rimbun pandan tumbuh berumpun,

Hidup terikat dek takdir Tuhan,

Terungkap syukur dalam keampunan.

Pelepah nyiur si daun kelapa,

Burung tempua buat sarang;

Dingin pagi mentari menyapa,

Moga cuaca cerah ke petang.

Daun kesum si daun ulam,

Mari di beli di pasar pagi;

Waalaikummussalam,

Juga selamat pagi

Kembang mawar merah warna,

Harum bau menusuk hidung;

Dingin malam dakap tak lena,

Tangan melingkar kaki tersadung.

Anggun lenggang dara jelita,

Senyum manis hias rupa;

Lena bergenang si air mata

Tawa memendam tiap nestapa.

Rendang buah pohon bidara,

Ujung kampung pohon beringin

Lurus lidah tulus bicara,

Bukan lalang ditiup angin

Tampak berbalam tinjau-meninjau,

Padi huma ditampi-tampi;

Tidur malam terjaga mengigau,

Kekasih lama di dalam mimpi.

Ramah berbunyi burung tekukur,

Hinggap mari di dahan angsana;

Baru baring sudah berdengkur,

Orang sebelah sukar nak lena.

Gugur mangga gugur mempelam

Penuh sebakul sisih ke tepi;

Andai diimbau cerita silam,

Air mata bergenang di pipi.

Jinak merpati makan di tangan,

Ayam laga balungnya merah;

Dendam hati dituruti jangan,

Hindari jiwa dari amarah.

Tobang pokok pangkeh dahan,

Pokok tumbang monimpo kodai,

Amarah hati tak boleh ditahan,

Dikobaan negaro kito nak tergadai.

Biji mangga enak dikulum,

Setelah dikupas dimakan buah;

Ada amarah dibenarkan hukum,

Perihal mungkar keji maruah.

Ambilkan asam limau kasturi,

Ikan disiang dikelar-kelar;

Hidup umpama pagar berduri,

Diterjah jatuh dipanjat calar.

Ambil kanvas lakarkan arca,

Di kaki tangga depan pergola;

Hidup umpama cermin kaca,

Dipamer semua terlihat segala.

Tinggi rendang pokok angsana,

Bertupang dahan pokok kapas;

Gelita malam bulan gerhana,

Kasih hanyut ke laut lepas.

Enak dimakan si buah melaka,

Nira enau dibuat gula;

Cerita orang palsu belaka,

Sendiri menipu benar segala.

Hijau daun dimakan ulat,Lalu layu gugur ke tanah;Suara rakyat kuasa berdaulat,Pilih pemimpin punya amanah.

Badak berendam inti kelapa, Daun pandan kerat di rumpun; Siang menegur malam menyapa, Bila kan reda rindu terhimpun.

Pucuk kaduk si daun palas,Sisip di pinggang pisau belati; Bibir cantik limau seulas, Lirik mata menawan hati.

Sahut bersahut unggas berkicau, Itik bemban dan itik angsa; Bersua sedetik rindu meracau, Cinta kasih mendera rasa.

Daging busuk jangan dibuang, Dihiris digulai mari dimakan;Sesak nafas mencari ruang, Malu muka mencari jalan.

Kelapa parut mari diramas,Buat santan tepung pelita;Walau di mana hujan emas,Bawa balik ke negeri kita.

Pucuk pauh dahan mempelam,Buah nangka bau cempedak;Malang si bisu bermimpi malam, Terasa ada terkata tidak.

Buat batas ditanam maman,Dipetik dijual ke seberang; Hidup umpama tikar anyaman, Digulung dibentang sesuka orang.

Merah warna buah pulasan,Masak ranum di hujung dahan; Kerdil kita di mata insan, Moga besar di mata Tuhan.

Pagi hari terbit mentari, Riang siulan unggas; Ke sana ke mari menteri, Hampir PRU semua bergegas.

Kalau tuan pergi ke darat,
Jalan mari hujung tanjung;
Perniagaan rezeki penuh berkat,
Berderma berzakat setelah untung.

Kelajuan di lebuhraya jangan diduga,
Bior lambat asalkan selamat;
Kalau nak maju dalam berniaga,
Contohi tokeh 99 Speedmart.

Ulam raja bunga kantan,
Cicah sambal makan berselera;
Berniaga untuk tambah pendapatan,
Satu ibadah amalan mulia.

Bunga mawar bunga kemboja,
Dibeli untuk buat perhiasan;
Usah bertawar tika bekerja,
Rajin usaha bawa kejayaan.

Kalau mahu jadi juara,
Jangan lupa senyum padanya;
Saya berniaga jual suara,
Untuk menghibur pendengar semuanya.

Di atas tangga duduk berbeka,
Setelah puas menuju sawah;
Bidang niaga cuba teroka,
Rezeki luas hidup pun mewah.

Gadis manis siram tanaman,
Makan pula si buah rambutan;
Niaga satu bidang pekerjaan,
Dimana saja asal ada keberkatan.

Bila gelap pasang lampu,
Lampu lama sudah berkarat;
Jikalau berniaga jangan menipu,
Nanti hidup tidak berkat.

Indahnya si bunga Cempaka,
Baunya harum cantik berseri;
Berkahnya hidup berniaga,
Beramal sambil mencari rezeki.

Untung bukan sebarang untung,
Untung berniaga berlipat-lipat;
Jangan asyik nak kira untung,
Bayar zakat baru untung berkat.

Tepi jalan sekawan balam,
Ayam jantan tuju telaga;
Berniaga sambilan di pasar malam,
Jana pendapatan untuk keluarga.

Berjimat cermat memang baik,
Kalau berbelanja jangan boros;
Lebihan belanja bawak balik,
Jangan ditabor tanda boros.

Ramainya haijin antara haijin,
Haijin juga dari institut;
Banyak rajin perkara rajin,
Rajin berniaga amat dituntut.

Kalau tuan pergi ke darat,
Jalan mari hujung tanjung;
Untung perniagaan kantung pun berat,
Tunaikan haji berkat menabung.

Makan nasi ulam pegaga,
Jemput juga jiran terdekat;
Banyak untung dalam berniaga,
Jangan lupa membayar zakat.

Anak sembilang ditapak tangan,
Buat santapan ditengah hari;
Usaha cemerlang doa dipohonkan,
Ceburi perniagaan memantapkan ekonomi.

Anak tupai menari-nari,
Jatuh tersungkur mengejar rama-rama;
Berjimat untuk kemudian hari,
Hidup selesa kongsi bersama.

Turun kesawah perlu peka,
Takut terpijak duri gelama;
Masa berniaga usahlah leka,
Solat lima waktu perlu diutama.

Cari pegaga dihujung tanjung,
Buat santapan ditengah hari;
Orang berniaga patut disanjung,
Dengan ikhlas iya berbudi.

Kalau tuan pergi ke darat,
Singgah mari di hujung tanjung;
Berniaga jujur barulah rezeki berkat,
Dunia akhirat mendapat untung.

Rasa manis buah naga,
Isu merah sedap dimakan;
Rezeki itu dalam berniaga,
Sunah Rasulullah perlu diamalkan.

Bulan lelong sembarang lelong,
Lelong murah bandar Melaka;
Bukan untung sembarang untung,
Jujur berniaga amalan mulia.

Kalau tuan pergi ke darat,
Jalan mari ke hujung tanjung;
Berniaga itu juga satu ibadat,
Jadi usah hanya mengejar untung.

Makan nasi ulam pegaga,
Duduk di dapur rumah Mak Bidah;
Kalau kita rajin berniaga,
Rezeki kita bertambah-tambah.

Kalau puan pergi ke darat,
Sambil membawa bekalan dijunjung;
Selagi masih kuat kudrat,
Semangat berniaga amat disanjung.

Buah naga, buah peria,
Mari disimpan di atas peti;
Rajin berniaga amalan mulia,
Mendapat rezeki senangnya hati.

Jalan mari ke hujung tanjung,
Setengah depa jalan disekat;
Bila berniaga sudah untung,
Jangan lupa bayar zakat.

Pergi ke kedai membeli kangkung,
Pergi dengan anak Pak Mahat;
Rajin berniaga banyak untung,
Jangan lupa membayar zakat.

Sedap sungguh kopi cap raga,
Masukkan air panas kacau dan minum;
Bermula kecil-kecilan kita berniaga, Bila dah berjaya hati gembira wajah tersenyum.

Pak Mamat turun menjala,
Dapat sebakul ikan Tilan;
Jangan malu nak berniaga,
Walau sekadar penjaja jalanan.

Pagi-pagi buka warung,
Jualan nasi beraneka kuih;
Ramai orang datang berduyung,
Alhamdulillah rezeki melimpah ruah.

Hadir tetamu mari dijamu,

Tertumpah air basah celana;

Sering terbayang cantik wajahmu,

Ingin bertemu di dalam lena.

Turun ke air mendayung sampan,

Ke seberang bawa berangan;

Tinggi gunung tinggi harapan,

Burung terbang hinggap di tangan.

Hari senja pasang pelita,

Letak pelita di tiap bucu;

Rang muda bermain cinta,

Rang tua bermain cucu.

Tajam terasa duri mengkuang,

Mari diraut menganyam tikar;

Daging busuk jangan dibuang,

Kasih jangan silih bertukar.

Tumbuk cili dibuat sambal,

Ikan goreng dicicah budu;

Kian lama kasih menebal,

Jauh di mata di hati rindu.

Digoreng garing buah berangan,

Buat jualan di pasar Sabtu;

Indahnya muda dalam kenangan,

Terasa ingin memutar waktu.

Batik sedondon hitam celana,

Songkok hitam di atas dahi;

Gelita malam bulan gerhana,

Terang hati cahaya IlLahi.

Hitam sedondon baju celana,

Sampin songket bunga perang;

Rindu bulan bulan gerhana,

Rindu kasih dah milik orang.

Bunga senduduk rembang mentari,

Angin berdesir menjelang petang,

Bukan duduk bimbang menanti,

Duduk mentafsir takdir mendatang.

Pohon mempelam di laman nyonya, Di banir angsana burung tekukur, Mimpi semalam hasrat berbunga, Di hujung lena kelopaknya gugur. .

Intung api tepian telaga,

Kertas kajang terbakar berasap;

Berhati hati bila berniaga,

Rugi memanjang untungnya lesap.

Burung merpati terbang bertiga,
Bersama anak menuju ke hutan;
Berhati-hati kalau nak berniaga,
Ramai orang yang ambil kesempatan.

Ramai datang bergotong-royong,
Sambil bawa sedikit juadah;
Jangan berniaga nak cari untung,
Berniagalah sambil sedekah.

Gantung raga tangkai diikat,
Tepian batu cuaca kelam;
Untung berniaga keluar zakat,
Dapat membantu sesama Islam

Kari terung gulai cendawan,
Kelapa parut pulut kelamai;
Mencari untung dalam perniagaan,
Harga patut pelanggan pun ramai.

Bukit Saga arah barat,
Bawa kantong berisi surat;
Kalau niaga ikut syariat,
Pasti untung dunia akhirat.

Rotan dipotong diikat-ikat,
Diguna untuk buat titi;
Untung yang sedikit tetapi berkat,
Penjual dan pembeli berpuas hati.

Titi diguna setiap hari,
Untuk mengambil air di perigi;
Perniagaan maju tanda diberkati,
Berniagalah apa saja pasti tak rugi.

Pokok mempelam pokok mempelas,
Rotan dipotong diikat-ikat;
Berjual beli biarlah ikhlas,
Untung yang sedikit tetapi berkat.

Sumur dikiri dikanan telaga,
Dihujung sawah memasag lukah;
Jujur dan ikhlas adab berniaga,
Untung sedikit tetapi berakah.

Radio Klasik menggamit Kenangan,
Irama pula merentas zaman;
Memang berniaga mencari keuntungan,
Namun keikhlasan menjadi amalan.

Mari petik daun pengaga,
Pengaga tanam tepi kolah;
Hidup senang dari berniaga,
Moga sentiasa diberkati Allah.

Beli sepatu di kedai Atan,
Sepatu buluh ciptaan nyonya;
Berniaga itu amalan ikutan,
9/10 rezeki dariNya.

Tergantung-gantung banyak lampu,
Menarik mata merenung melekat;
Mencari untung jangan menipu,
Berniagalah kita supaya berkat.

Ikan diduga cara nelayan,
Ikan dipikat unjam kelapa;
Gigih berniaga hasil lumayan,
Pastikan zakat jangan dilupa.

Murni peribadi penuh keikhlasan,
Sayang menyayangi akrab persahabatan;
Berniaga berjaja dengan kewarasan,
Dunia akhirat menjadi sempadan.

Buah kuini pucuk pegaga,
Ikan keli dikerat kerat;
Sungguh murni khidmat peniaga,
Berjual beli untuk masyarakat.

Padang senget tempat bersilat,
Duduk bersimpuh sambil berpakat; Simpan ringgit wajib berzakat,
Duit disimpan jadinya berkat.

Kaki sakit terpijak kelapa,
Duduk di banir daun di kerat;
Biar sedikit tidak mengapa,
Sentiasa mengalir membawa berkat.

Junjung raga menjual ubi,
Dicicah kerutub ikan haruan;
Amalan berniaga di zaman nabi,
Ada termaktub dalam al qur'an.

Dahan nangka condong ke penjuru, Ditarik lentur robeklah tabir,Bertatap muka menunduk malu,Kata diatur tersekat di bibir.

Kebaya merah benang tersangkut,Simpul rombak diikat santai, Beralih arah kasih mengikut, Sesetia ombak kepada pantai.

Kebaya pendek pakai bersantai Mari berkunjung ke rumah datukSetiakah ombak kepada pantai.Merubah tanjung menjadi teluk?

Buah beluluk jatuh dikaut,Buah cempedak si buah nangka, Tanjung dan teluk masih di laut,Terputus tidak setia mereka

Sanggul rambut sepit bersilang,Kebaya labuh tekat bersulam, Nama disebut budi dijulang,Jasad luluh ingatan tak padam.

Sulur keladi paya berselut, Ikan semilang renang ke hilir,Orang berbudi sering disebut,Jasad hilang pahala mengalir.

Di paya rawa berumpun benta, Rumpun dibentur memercik ke mata, Andai di jiwa angkuh bertakhta, Tindak tutur undang sengketa.

Biarlah kita saling berangkai, jangan saling merungkai.

Guruh petir bertingkah di langit, Panahan kilat pohon berdesir, Payah getir bertempur sengit,Bulat muafakat penjajah diusir.

Bukan amarah dendam membara Sedang dendam bukan kesumatMengusir penjajah dengan bicaraDerita digenggam membakar semangat.

Andai berbalas cinta terungkap,tak mungkin pungguk rindukan rembulan,Andai takut diri ditangkap, Jangan la tunggu berbulan-bulan.

Sarung pelikat basahan embun,Rendang pauh sarang kerengga, Andai dekat rindu merimbun, Tika jauh dijenguk curiga.

Pisang emas dibawa belayarPisang tanduk dimakan kera Carilah ubat segala penawar Untuk pulihkan hati yang lara

Pisang emas dibawa belayar,Pisang tanduk dimakan kera, Bagai diramas jiwa ditawar, Jalan tunduk tampung derita.

Lumpur selut di rimbun padi, Pohon semalu tengah permatang, Tutur di mulut gambaran budi, Santun pemalu maruah ditatang.

Teratak condong ke sawah jiran, Permatang selut di kaki tangga,Tika dikendong habis berciciran, Sembah melutut derita warga.

Padi berjajar serumpun empat,Teratak condong ke sawah jiran,Andai dikejar tidak mendapat, Yang dikendong jangan berciciran.

Andai sirih pulang ke ganggang, Andai pinang pulang ke tampuk, Berpenat jerih janji dipegang, Jiwa berdendang hati bertepuk.

Tumbuh kepaya di rendang ara,Di ranting ara burung menyanyiDi buana maya menyapa mesra,Terhibur lara terubat sunyi.

Tumbuh kepaya di rendang ara, Di ranting ara burung menyanyiDi buana maya menyapa mesra, Di depan muka menyepi sunyi

Kalau tuan pergi ke darat,
Jalan mari hujung tanjung;
Simpan ringgit nanti berkarat,
Bawa berniaga cari untung.

Pucuk dicita ulam pudina, Manis serawa juadah terhidang, Alam gelita bulan gerhana, Sepi jiwa cinta terhalang.

Petang remang terbang kelkatu, Hilir muara ikan belida,Terlihat udang sebalik batu, Sopan bicara mesra menggoda.

Sopan bicara mesra menggoda,Lembutlah gigi daripada lidah, Berbuat baik berpada-pada, Jangan tertipu dengan lembutnya lidah.

Hilir ke muara si ikan belida, Waktu pagi pemandangan indah,Sopan bicara mesra menggoda,Lembutlah gigi daripada lidah.

Usah dijolok sarang tebuan,

Bisa sengatan maut menanti,

Rupa paras jadi tumpuan,

Alamat lambat kahwin la nanti.

Tajam golok bawa ke hutan, Tebal hutan pohon meranti,Usah dijolok sarang tebuan, Bisa sengatan maut menanti.

Bunga melati si bunga kekwa, Mekar pagi embun melata,Biar hati didakap kecewa,Asal janji kata dikota.

Kukus pulut di waktu petang,Angkat kuali beralas kain, Kita melukut di tepi gantang, Tersisih diri dek orang lain.

Bangun sahur sebelum siang, Serasa susah nasi ditelan, Bagai aur ditarik songsang, Jiwa resah hati terkilan.

Senja kala hujan gerimis,Pasang pelita terlihat terang,Bagai gembala diberi keris,Memberi cinta tersalah orang.

Padi menguning padi terbit,Gatal benta rayap bak hamaBulu kening si bulan sabit, Wajah jelita bulan purnama.

Pohon terap tumbuh merata, Angin semilir bertiup perlahan, Jangan diharap janji jelita, Andai mungkir sejuta alasan.

Cekak musang baju Melayu, Sampin putih berjalur hitam, Kasih sayang jodoh diseru, Hati merintih dalam diam.

Cekak musang baju melayu,Sampin putih berjalur hitam, Sungguh indah tradisi melayu,Salah dan silap tidak berdendam.

Sungguh gembira senang hati, Dipagi syawal melihat surat, Terkadang lidah menikam hati, Mohon diampun dunia akhirat.

Juadah berbuka ketupat pulut, Dihiris dibelah dicampur kuah, Tertikam luka sembuh berparut,Seluruh salah dimaaf sudah.

Daunan nyiur cumbuan angin,Indah pantai mainan camar; Khianat ditegur amanah diingin,Akal pandai jangan dicemar.

Air sirap si pandan wangi,

Kurma kismis asam halwa,

Jangan diharap indah pelangi,

Hilang gerimis mata kecewa.

Lebah madu bunga setaman,

Angin semilir hangat mentari,

Ingin mengadu tiada berteman,

Mata berair disapu sendiri.

Camar putih terbang melayang,

Berpuput angin di laut teduh,

Gerangan kasih cinta terhalang,

Kamar dingin badan berpeluh.

Dibasuh bersih beras ditanak,

Pucuk gelugur si paku tanjung,

Peluk kasih dimanja anak,

Salah ditegur betul disanjung.

Butang ketip kebaya si dara, Cantik jahitan di lincah tangan, Potret dititip menyapa mesra, Imbau ingatan kutip kenangan.

Pucuk pauh delima batu,Anak semilang di tapak tangan,Biarpun jauh beribu batu,Hilang di mata di hati jangan.

Buah langsat kuning mencelah, Senduduk tidak berbunga lagi, Sudah dapat gading bertuah, Tanduk tidak berguna lagi.

Andai kata tersalah ungkap,Andai gurau tersalah tempat, Andai hasrat tersalah harap, Andai terbuang jangan tersisih.

Andai kantuk bantal disorong,Andai lapar jamahlah hidangan Andai gelisah marilah sembangAndai marah segera maafkan.

Rimbun ara dilitupi kabus, Tanjung kuala tampak seberang, Lagi bara kugenggam hangus, Inikan pula si hitam arang.

Topi kemas tepi bertautJahitan mula di indrapuraKopi panas lagi kau tiup Inikan pula panasnya bara

Berbalam gunung tampak berbayang,Pohon berbunga awan beralih, Mata merenung fikiran melayang, Lain ditanya dijawab berdalih.

Kajang pak malau kajang berlipat Kajang tuan hamba mengkuang laluBertanya khabar sekiranya sempatBerkirim salam di angin nan lalu

Pasang pelita hari dah senja,Tepi teratak ke rumah nyonya,Dititip kata di hujung tawa, Disoal tak jawab diam ditanya.

Kebaya nyonya kilauan nilam,Simpuh berkalih capal di tanah,Usah ditanya derita semalam, Lukanya pedih parut bernanah.

Dahan terap hinggapnya punai, Ranting maranti burung bersarang,Usah diharap janji tertunai, Detik dinanti kecewa bertandang.

Kelopak bunga ada lebah,Lebah terbang arah ke sarang,Dalam belanga gulai berkuah,Susun di dulang agih ke orang.

Tumbuh kundur di rumpun lalang, Burung tekukur si burung balam, Elok undur andai terhalang, Biar tersungkur dari tersembam.

Andai dipaku papan rapuh,Paku karat papannya lerai,Patah kuku berganti paruh, Akhir kudrat jasad bercerai.

Andai sirih pulang ke gagang,Tika pinang pulang ke tampuk,Andai memilih lelaki bujang, Jauh terkenang dekat bertepuk

Indah rerama semak belukar, Terbang dikejar dara jelita,Guru umpama lilin terbakar, Lalu pelajar menjadi apa?

Cincin suasa si dara Laila,

Sarung selesa di jari Uda,

Tika puasa godaan menggila,

Air paip serasa krim soda.

Dibunga angsana hinggap rerama.Cantik warna menawan hati Berbuka ku makan tiga kurmaAir suam dah cukup sebati

Buah merugai masak kari, Gulai nangka si daun puding,Air pelbagai 'warsa' dibeli,Saat berbuka sandar ke dinding.

Cincin suasa sarung di jari,Wangi selasih hiasan kamar, Berkat puasa didiklah diri,Subur kasih qalbu nan cemar.

Andai warak pinta doanya,Andai cerdik pinta ilmunya, Andai cantik pinta rahsianya,Andai sihat pinta petuanya.

Andai kaya pinta dermanya,Andai miskin pinta tabahnya,Andai tenang pinta zikirnya, Andai resah pinta sebabnya.

Songket putih dibuat bengkung, Ratu Jawa selempang pelikat, Bercerai kasih jiwa menanggung, Bercerai nyawa hidup bertekad.

Burung merpati turun ke tanah, Makan padi di tapak tangan, Merawat hati cintanya musnah, Huluran budi dalam kenangan.

Petik kecapi talinya kendur,Irama merdu jiwa meronta: Andai mimpi mainan tidur, Hati rindu belaian cinta.

Pecah derai cermin di bingkai,Rumpun serai buang kaca:Buah lerai putus di tangkai,Kasih lerai putus dek kata.

Ikan di tebat ikan bersisik,

Lampam jawa jerat di bubu:

Redup mata cinta berbisik,

Getar jiwa kasih dicumbu.

Kegembiraan akan kita nikmati apabila derita didiamkan,duka disembunyikan dan lara dipendamkan.

Rumput palas akar rerambut Hias dinding corak di gubah Andai cinta telah di sambut Tunggu apa lagi , jom pi nikah

Rumpun palas akar rerambut Hias dinding corak digubah, Kasih berbalas cinta bersambut, Impi bersanding cita terindah.

Usah direndam beras penganan, Santan kotak kuali di lokar, Andai dendam jadi mainan,Lerai kelopak baru mekar.

Ikan tilan hilir ke muara,

Senja remang malam menanti,

Andailah bulan bisa bicara,

Pungguk terbang cari pengganti.

Ikan sebarau dari seberang, Burung camar ikan tenggiri, Usah dihirau cacian orang, Andai benar tegak berdiri.

Emas suasa jarum peniti, Semat di bahu milik kekasih,Cemar bahasa luruh pekerti, Bangsa malu adab tersisih.

Kuih talam si pulut inti,Kuih bingka di dalam kotak,Tika malam si bisu bermimpi, Terasa ada terkata tidak.

Muara keruh hulunya bah, Selut di tebing hakis lumat, Jelata heboh perihal hibah, Tuduh banding jahil maklumat.

Ranting selisih dahan direngkuh, Pohon bidara di tepi halaman, Awal berkasih usah angkuh, Lembut bicara hati berkenan.

Luputlah siang malam berganti,
Cahaya terang gelap menjadi;
Berganding timba dengan si tali,
Timba tidak mencarinya perigi.

Luputlah siang malam berganti,
Cahaya terang gelap menjadi;
Rela diuji sebagai lelaki sejati,
Bagi wanita sebagai serikandi.

Luputlah siang malam berganti,
Cahaya terang gelap menjadi;
Hidup kita lawannya mati,
Tiada yang akan kekal abadi.

Luputlah siang malam berganti,
Cahaya terang gelap menjadi;
Ujian penentu jatinya diri,
Akan diuji selagi tak mati.

Luputlah siang malam berganti,
Cahaya terang gelap menjadi;
Ujian selalunya menguji di hati,
Selalu diuji tanda Allah Mengasihi.

Luputlah siang malam berganti,
Cahaya terang gelap menjadi;
Ujian menentukan kemampuannya diri,
Setiap yang datang mesti dihadapi.

Luputlah siang malam berganti,
Cahaya terang gelap menjadi;
Ujian menentukan barangan berkualiti,
Berhati takut terbeli barangan kodi.

Luputlah siang malam berganti,
Cahaya terang gelap menjadi;
Ketentuan hidup pastinya mati,
Moga damai di negeri abadi.

Luputlah siang malam berganti,
Cahaya terang gelap menjadi;
Ujian datang silih berganti,
Buruk dan baik kadang terjadi.

Luputlah siang malam berganti,
Cahaya terang gelap menjadi;
Setiap musibah kasihnya Ilahi,
Sabar dan redha sematkan dihati.

Luputlah siang malam berganti,
Cahaya terang gelap menjadi;
Lenyaplah riang duka menanti,
Reda ujian walau senadi.

Luputlah siang malam berganti,
Cahaya terang gelap menjadi;
Lenyaplah riang kelamlah nanti,
Apa yang kurang takdir Ilahi.

Luputlah siang malam berganti,
Cahaya terang gelap menjadi;
Walaupun dugaan silih berganti,
Kejayaan tetap muncul pasti.

Luputlah siang malam berganti,
Cahaya terang gelap menjadi;
Ujian cobaan menduga setiap hari,
Kudrat dan Irodat dariNya Ilahi.

Luputlah siang malam berganti,
Cahaya terang gelap menjadi;
Kasih dan sayang Allah berkati,
Reda sebarang ujian terjadi.

Luputlah siang malam berganti,
Cahaya terang gelap menjadi;
Mati itu memang sudah pasti,
Sementara hidup taburlah budi.

Poei kodai naik lori balak,
Singgah sebentar ke stesen minyak;
Memang benar tu mama yatt,
Semua nya ada di uji allah.

Luputlah siang malam berganti,
Cahaya terang gelap menjadi;
Usah dikesal takdir Ilahi,
Ujian datang hikmah menanti.

Luputlah siang malam berganti,
Cahaya terang gelap menjadi;
Dugaan datang silih berganti,
Dalam rupa bagaimana tidak ketahui.

Luputlah siang malam berganti,
Cahaya terang gelap menjadi;
Setiap ujian dari Ilahi,
Kita tabah juga reda di hati.

Luputlah siang malam berganti,
Cahaya terang gelap menjadi;
Siang untuk mencari rezeki,
Bila malam mengabdikan diri.

Luputlah siang malam berganti,
Cahaya terang gelap menjadi;
Begitulah alam semula jadi,
Tiap-tiap yang hidup akan mati.

Luputlah siang malam berganti,
Cahaya terang gelap menjadi;
Hidup penuh ranjau dan duri,
Allah menguji ketabahan hati.

Luputlah siang malam berganti,
Cahaya terang gelap menjadi;
Sabar dan redha tawaqal dihati,
Iman dan taqwa bekalan yang abadi.

Luputlah siang malam berganti,
Cahaya terang gelap menjadi;
Redha ku terima ketentuan Illahi,
Sentiasa pasrah muhasabah diri.

Luputlah siang malam berganti,
Cahaya terang gelap menjadi;
Lumrahnya hidup cabaran menanti,
Selagi berdenyut jantung dan nadi.

Luputlah siang malam berganti,
Cahaya terang gelap menjadi;
Yang pergi tetap pergi,
Yang hilang akan berganti.

Luputlah siang malam berganti,
Cahaya terang gelap menjadi;
Segala yang datang kehendak Ilahi,
Tiada siapa boleh atasi.

Luputlah siang malam berganti,
Cahaya terang gelap menjadi;
Redha selalu takdir Ilahi,
Pasti hidup tenang disanubari.

Luputlah siang malam berganti,
Cahaya terang gelap menjadi;
Suka dan duka silih berganti,
Sabar dan redho ujian ilahi.

Luputlah siang malam berganti,
Cahaya terang gelap menjadi;
Yang datang dan pergi,
Hidup kita tiada abadi.

Langit mendung awan kelabu,
Siang malam menghantui diriku;
Bulan December hatiku pilu,
Redha segala apa yang berlaku.

Luputlah siang malam berganti,
Cahaya terang gelap menjadi;
Cobaan kata Ajis Sudin dan Ramli,
Kini hanya tinggal kenangan abadi.

Luputlah siang malam berganti,
Cahaya terang gelap menjadi;
Perginye dia ketentuan illahi,
Biarlah terus menjdi kenangan abadi.

Al kesah riwayat Pak Pandir,
Di cerita orang waktu pagi;
Jangan terbiasa menyalahkan takdir,
Bencana menimpa muhasabahlah diri

Luputlah siang malam berganti,
Cahaya terang gelap menjadi;
Setiap bencana yang telah terjadi,
Mungkin ada hikmahnya yang menanti.

Luputlah siang malam berganti,
Cahaya terang gelap menjadi;
Ujian yang datang sudah pasti,
Kesabaran dihati harus disemadi.

Luputlah siang malam berganti,
Cahaya terang gelap menjadi;
Hati yang walang usah diratapi,
Ujian Allah redha dihati.

Luput siang malam berganti,
Cahaya terang gelap menanti;
Biarlah ujian Allah bersilih ganti,
Kita kuat dan tabah apanya segala ketentuanNya nanti.

Luputlah siang malam berganti,
Cahaya terang gelap menjadi;
Suka dan duka berselang seli,
Reda dan akur ketentuan Ilahi.

Luputlah siang malam berganti,
Cahaya terang gelap menanti;
Kasihnya ibu tiada pengganti,
Tenanglah ibu menghadap ilahi.

Liputi siang malam berganti,
Cahaya terang gelap berganti;
Sunguh malang diriku ini,
Kasih hatiku lari pergi.

Luputlah siang malam berganti,
Cahaya terang gelap menjadi;
Terasa sayu pilu di hati,
Mendengar berita perginya insan seni.

Luputlah siang malam berganti,
Cahaya terang gelap menjadi;
Di wajah riang memujuk hati,
Redha sebarang apa terjadi.

Luputlah siang malam berganti,
Cahaya terang gelap menjadi;
Ujian tiba tanpa henti,
Terima sahaja takdir Ilahi.

Luput siang malam berganti,
Cahaya terang gelap menjadi;
Bermacam dugaan Allah menguji,
Pasrah redha takdir ilahi.

Tenangnya air di Kali,
Setenang hati ku ini;
Petang ini hujan lebat sekali,
Moga lepas berhenti hujan awan kan cerah kembali.

Hujan rahmat membasahi bumi,
Kadang mendung hujan tak jadi;
Ku serah diri ku pada Mu Ilahi,
Sentiasa dibawah payung lindungan Ya Rabbi.

Luputlah siang malam berganti,
Cahaya terang gelap menjadi;
Sediakan bekal sebelum mati,
Disanalah yang kekal abadi.

Luput siang malam berganti,
Cahaya terang gelap menjadi;
Bila panas hujan di nanti,
Di musim tengkujuh ni waspadalah diri.

Luputlah siang malam berganti,
Cahaya terang gelap menjadi;
Di dalam bayang kenali hati,
Atasi kurang dengan abadi.

Luput siang malam berganti,
Cahaya terang gelap menjadi;
Dugaan datang berulang-kali,
Sabar tenang tabah hadapi.

Terang bulan bagai diukir,
Tiupan angin ayunan buaian;
Susah senang senyuman dibibir,
Tabah tempuhi kehidupan hari kemudian.

Terang bulan bagai diukir,
Tupai mengusik bunga durian;
Usah ditelan fikiran fakir,
Menjadi fasiq dalam sangkaan.

Umpan cacing mengail ikan,
Kail diipacak di tepian sampan;
Positif negatif perlu difikirkan,
Saling melengkapi di dalam kehidupan.

Di sebalik ranting terang rembulan,
Cahaya menerangi seluruhnya alam;
Sikap positif menjadi bualan,
Negatif ibarat kegelapannya malam.

Galah di pintu menimpa bangku,
Tandanya lama biar sandarnya;
Allah penentu apa berlaku,
Reda terima besar ganjar-Nya.

Bila terantuk baru terngadah,
Perbahasa melayu boleh diguna;
Sudah terkena tanggunglah padah,
Sesal kemudian tidak berguna.

Pedasnya lada tidak terperi,
Petai sepapan di pohon hulu;
Ubah minda siapkan diri,
Maju hadapan lupakan yang lalu.

Makan nasi di musim hujan,
Nasi dimakan beralaskan rotan;
Hidup mesti diteruskan,
Walau badai datang tak disangkakan.

Tanpa semua siapalah kita,
Pangkat bukan pandangannya taraf;
Jika positif dan negatif tiada,
Tiadakan lengkap sebuah geraf

Banyak kelkatu di pokok papaya,
Menuju sekiat terbang ke sana;
Fikir itu pelita jaya,
Nanti berbuat jadi sempurna.

Encik Latif memakan bubur,
Bubur dimakan di pekan Trolak;
Positif berlambangkan tanda campur,
Negatif pula bermaksudnya tolak.

Seri pagi bernyanyi ketitir,
Sayang tempua hingap di dahan;
Telah puas aku berfikir,
Sudah begitu ketentuan Tuhan.

Pak Mat tempeh jual rojak,
Minah karen duduk di tembok;
Mengapa ramai yang suka merajuk,
Silaturrahim perlu dipupuk.

Pohon dedalu di atas daik,
Pohon pedada di hujung taman;
Kita perlu bersangka baik,
Kunci kepada kekuatan iman.

Burung Nuri terbang tinggi,
Hinggap di dahan mati;
Hidup ini mesti berhati-hati,
Agar tidak menyesal nanti.

Bersama bonda membawa beras,
Jumpa mertua membeli benang;
Waktu muda bekerja keras,
Bila tua hidup senang.

Terang bulan bagai diukir,
Tupai mengusik bunga durian;
Jika berjanji usah mungkir,
Padah nanti terima balasan.

Dentum guruh bingit guntur,

Dahan sekah tanah rekah,

Andai buluh tersalah lentur,

Rebung patah ruas pecah.

Hutang lupa saling mengingatkan,

Hutang salah saling memaafkan,

Hutang jahil kita belajar,

Hutang pandai kita mengajar.

Cahaya terang sinar mentari,

Ranting berduri lekat di songket,

Di padang orang kita berlari,

Di padang sendiri kita berjengket.

Daun gugur luruh ke tanah,

Buah dicicah sambal colek,

Andai ditegur usah melatah

Di cermin pecah usah bersolek.

Gelita malam cahaya pelita,

Lena terlelap dek keasyikan,

Bagai nilam batu permata,

Indah gemerlap jadi sebutan.

Masak gulai ikan seludu,

Ampai bersama si kacang bendi ,

kalau jauh terasa rindu ,

Tataplah gambar bawak ke mimpi.

Berbisik lembut pada rembulan

Mngapa kah masih tercegat di situ

Dh lama pungguk rindu kan bulan

Sampai kapan akan bersatu

Lelah berjalan air diteguk,

Rimbun meranti buat berteduh,

Andai bulan dirindui pungguk,

Usah menanti di dahan rapuh.

Bunga kertas indah warna,

Rimbun bunga musim kemarau,

Otak cerdas akal di guna,

Andai ditanya diambil hirau.

Pohon duku rendang ke hulu,

Pohon pelam pohon angsana:

Baca buku peroleh ilmu,

Tatap alam peroleh makna.

Terbang rendah kicau melata,

Rumpun padi haruan di paya:

Bicara indah mainan kata,

Umpama budi dihiasi bahasa.

Dalam daun ada bidara,

Dahan bidara usah dikerat,

Dalam pantun ada bicara,

Dalam bicara makna tersirat.

Minta daun diberi daun

Dalam daun ada bidara

Minta pantun diberi pantun

Dalam pantun ada bicara

Ambil timba mari ke paya,

Tajam benta lukalah jari,

Sesat hamba dalam cahaya,

Tutup mata bukalah hati.

Buluh rakit ikat bertindih,

Akar berduri lekat di batu,

Ditarik sakit ditolak pedih,

Akal bestari jadi penentu.

Ambil benang jahit perca,

Buat tabir gantung di dapur,

Hadir tenang dalam gelora,

Redha takdir dalam syukur.

Ikan bekot di atas lumut .

Nunggu serangga buat makanan.

Jangan takut perut nya gemok.

Itu lah anugerah dari lah tuhan.

Dentum guruh bingit guntur,

Dahan sekah tanah rekah,

Andai buluh tersalah lentur,

Rebung patah ruas pecah.

Berputus kasih tidak terlupa kan.

Hati merana bagai terluka.

Selagi masih berselera makan.

Makan saja apa di suka.

Bagai mana Hati tak Remuk

Karena janji -janji tidak di ingat

Bagaimana perut tak gemuk

Karena makan banyak dan berkeringat

Gelita malam cahaya pelita,

Lena terlelap dek keasyikan,

Bagai nilam batu permata,

Indah gemerlap jadi sebutan.

Lelah berjalan air diteguk,

Rimbun meranti buat berteduh,

Andai bulan dirindui pungguk,

Usah menanti di dahan rapuh.

Bunga kertas indah warna,

Rimbun bunga musim kemarau,

Otak cerdas akal di guna,

Andai ditanya diambil hirau.

Ambil timba mari ke paya,

Tajam benta lukalah jari,

Sesat hamba dalam cahaya,

Tutup mata bukalah hati.

Terbang rendah kicau melata,

Rumpun padi haruan di paya:

Bicara indah mainan kata,

Umpama budi dihiasi bahasa.

Pohon duku rendang ke hulu,

Pohon pelam pohon angsana:

Baca buku peroleh ilmu,

Tatap alam peroleh makna.

Rumpun buluh ujung bendang,

Tepinya paya tebing rata,

Usah disuluh malam berbintang,

Terang cahaya diam segala.

Rumpun buluh ujung bendang,

Tepinya paya tebing rata,

Usah disuluh sikaki tempang,

Terang mata kaki tiada.

Rumpun buluh ujung bendang,

Tepinya paya tebing rata,

Usah disuluh di waktu petang,

Sudah ilmunya nampak nyata.

Rumpun buluh ujung bendang,

Tepinya paya tebing rata,

Usah disuluh malam berderang,

Terang cahaya silau di mata.

Tebang sebatang tebu serumpun,

Dikerat-kerat bagi ke jiran,

Manja ditatang hidup setahun,

Ibarat menjerat belut di lumpuran.

Kain sarung tenunan lama,

Awan larat bunga kerawang,

Keris bersarung tersangkut lama,

Mata berkarat hulu bersawang.

Simpan alu lesungnya pecah,

Ambil dedak timbang di kati,

Bujur lalu melintang patah,

Undur tidak terhalang mati.

Bagai Hikayat Melayu Melaka

Jebat Ditewas Tuah yang Tua

Tiada ucapan melintang patah

Titian roboh semua tergadah

Dendam berahi buka hikayat,

Remang senja teduh kelapa,

Kucing kelahi tambah zuriat,

Kelahi manusia cerai mengapa?

Anak rusa dirumah Pak Malai

Itik kelahi rebut ikan gelama

Bile manusia gaduh jadi cerai berai

Tandanye cetek ilmu agama di dada

Usah dilentur buluh lurus,

Pisau tapik cantas duri,

Terluah tutur bicara tulus,

Kias berlapik sukar mengerti.

Tanam padi benih seberang,

Dituai mari tinggal jerami,

Buat budi di tempat orang,

Diri dicari cinta bersemi.

Tanam padi benih seberang,

Dituai mari tinggal jerami,

Buat budi di tempat orang,

Diri dicari cinta bersemi.

Emas permata milik sahaya,

Dalam laci disuluh pelita,

Dalam gelita terbit cahaya,

Dalam benci bertunas cinta.

Tampak indah bunga rendang,

Pohon sena dahan mati,

Tika rendah tempua bersarang,

Ada makna hasrat di hati.

Gegak gempita angin menderu,

Petir kilat guruh bergegar,

Tika dusta di tiap penjuru,

Lebur hasrat di pintu pagar.

Mari menampi padi di bendang,

Celur cemperai dihiris binjai,

Ingin bermimpi igau bertandang,

Lena terlerai mimpi berkecai.

Sayu tekukur di tepi paya,

Burung merpati kaki terjerat,

Indah tutur rakan bahagia,

Luhur hati amalan berkat.

Gugur pauh dahan di gegar,

Getah melekat kain terlipat,

Orang menjauh kita beredar,

Orang mendekat kita merapat.

Petai sepapan pucuk gelugur,

Ulas nangka dibuat pengat,

Berlidah sopan tika menegur,

Berbaik sangka saling mengingat.

Burung pegar di rumpun padi,

Anak semilang terenang-renang:

Cinta mekar dek baik budi,

Di mata hilang di hati terkenang.

Buluh joran di hutan meranti,

Buluh hasta dibuat galah,

Andai teguran terasa di hati,

Mungkin kata susun tersalah.

Akar sulur menjalar di batang,

Calar betis di sekah dahan:

Budi dihulur jasa dikenang,

Darah setitis nyawa taruhan.

Goreng gelama dicelur sayur,

Tepung pelita iringan kuih:

Hidup umpama warna berbaur,

Rencam cerita bertindan tindih.

Ranting cemperai usah direnggut,

Putik menjulur lingkar di titi:

Tubuh bercerai hati tersangkut,

Kasih luhur tiada pengganti.

Teluk belanga baju idaman,

Samping kembang tenunan puteri:

Mekar bunga wangi setaman,

Datang kumbang menyapa seri.

Rendang senduduk di sepi kubur,

Pohon saga teduhan senja:

Sebelum duduk usah berlunjur,

Wajib dijaga maruah keluarga.

Pohon menjulang nampak berbalam,

Ranting merapat tiupan bayu:

Sekejap siang hari dah malam,

Terasa cepat detik berlalu.

Ambil bekal bawa ke laut,

Ambil kikir bawa belayar:

Bijak akal boleh diikut ,

Lemah fikir boleh diajar.

Ikan belida renang ke baruh,

Burung pipit rumpun keledek:

Andai dada mendabik angkuh,

Hidup sempit langkah pendek.

Mangga cicah di atas pangkin,

Tampak merbah buat sarang:

Telor pecah di kepala pemimpin,

Hanyir wajah dibenci orang.

Tepung pelita pulut sekaya,

Keras kerak hitam belanga:

Berinfak harta andai kaya,

Andai wara' hulurlah doa.

Pucuk kasturi ranting berduri,

Tumbuh rimbun sudut halaman:

Wajah berseri santun pekerti,

Rindu terhimpun dara idaman.

Dara bersimpuh di depan pintu

Kerudung tersangkut di pohon bidara

Cinta disimpul bersulam rindu

Kasih terpaut memendam rasa

Nira cair si gula kabung,

Rendang maman buat tetamu:

Bulat air kerana pembetung,

Jiran taman dijadikan seteru?

Padam pelita minyak dituang,

Letak penganan atas talam:

Terlerai cinta kasih terbuang,

Indah kenangan usah dipadam

Pilih dipilih madu lebah,

Pokok merbau pokok terap:

Angin beralih ruang berubah,

Lama diimbau baru ditatap.

Piring retak dibuang jangan,

Nasi ditanak gulai di kuali:

Andai teratak syurga idaman,

Bahagia anak kejam dibuli?

Sirih berlipat pinang diracik,

Letak kelkati di dalam puan:

Usah mengumpat tika berbisik,

Damailah hati kekal keruan.

Bayu laut di tanjung sepi,

Camar putih terbang berlegar:

Hati terpaut wajah berseri,

Senyum kasih di bibir mekar.

Sirih berlipat kaduk berjunjung,

Racik pinang dengan kelkati:

Jangan diumpat usah disanjung,

Andai dikenang sakit di hati.

Pucuk labu dimasak lemak,

Jantung pisang ulam ulaman:

Hati diserbu rindukan emak,

Kurung sepasang jadi peneman.

Sirih junjung buat hantaran,

Pinang racik disusun serong:

Usah disanjung tokoh siaran,

Tingkah licik si bodoh sombong.

Anak belida di pinggir kali,

Ikan berduri tepi permatang:

Antara tanda orang benci,

Jemput kenduri orang tak datang.

Ikan kelisa di selut tebat,

Pohon bidara tepi surau:

Andai berasa diri hebat,

Kelak bicara orang tak hirau.

Hinggap balam dahan angsana,

Burung camar putih warna:

Kelam malam bulan gerhana,

Gelita kamar tuan ke mana?

Ranting kayu daun cemperai,

Akar berduri di dahan perah:

Usah dirayu kasih terlerai,

Luka diri semakin parah.

Sulur sayur celahan serai,

Merah lada digiling lumat:

Kasih dihulur impian terlerai,

Titip cinta tersalah alamat.

Buah terap buah kuini

Berat sangat dah ni.

Pasir pantai perahu nelayan,

Putih bersih tanjung muara:

Duduk santai bunda melayan,

Suapan kasih tiada tara.

Gulai maman ulam cekur,

Goreng peria kacang kelisa:

Air tangan bonda di dapur,

Sesuai selera usia bersisa.

Pokok di kebun akar nya reput,

Baja ditabur pijarlah tangan:

Menitis embun segar rerumput,

Tanah subur rimbun pohonan.

Sungai mengalir lesu ke muara,

Pasir mendap tepi tebingan:

Hidup bergilir ceria sengsara,

Indah diharap kecewa jangan.

Bagai pahat dengan penukul,

Sekali diketuk sekali bergerak

Sekali jahat umpat sebakul,

Nista sekepuk meriah sorak.

Telor dieram meliar mata,

Burung bayan dahan berangan:

Langit suram hitam gelita,

Air tempayan dibuang jangan.

Dahan mempelam sekah ke titi,

Dingin embun gerimis di paya;

Siang dan malam silih berganti,

Rindu merimbun ke hujung usia.

Indah busana ditenun jelita,

Kelopak melati corak kerawang;

Menunggu lena malam gelita,

Cinta hati ke mana menghilang?

Ditumbuk lumat daun selasih,

Dibuang akar tumbuh bersilang:

Rasa hormat di hati kasih,

Ular di akar bisa tak hilang.

Ikan belida di rumpun benta,

Keruh di baruh air mengalir;

Tiada kanda memilih cinta,

Akur seluruh suratan takdir.

Ombak berdebur gelombang surut,

Sampan hanyut tidak berdayung;

Dendam lebur amarah berparut,

Pedih berdenyut diri menanggung.

Ikan gelama di muara sungai,

Sampan nelayan tambat di jeti;

Cinta lama kasih tak lerai,

Rindu dilayan simpan di hati.

Pedasnya kepalang si biji lada,

Masam cuka asalnya nira,

Siapalah hamba di hatinya dinda,

Raid Tiara atau Zizan Mira?

Madu lebah si madu kelulut,

Menjerat tekukur di perdu leban;

Kasih menyembah rindu melutut,

Amarah lebur dek manis senyuman.

Ayam salai dimasak pedas,

Terung telunjuk buat campuran;

Kasih lerai tidak berbalas,

Lelah memujuk dibuat tak heran.

Dinding gelegar rautan buluh,

Ambil galah parang disarung;

Kokok berdegar langitpun runtuh,

Sayang mengalah sebelum bertarung.

Kebaya jarang warna sedondon,

Selendang merah ayu berlenggang;

Dari Marang terbang ke London,

Pencaknya alah di luar gelanggang.

Ayam kampung mari disalai,

Dimasak lemak cili padi;

Andai dihitung kokok berderai,

Bertelor di semak menetas tak jadi.

Parang bersarung ikat ke pinggang,

Masuk belukar mencari beluluk;

Hidup diharung janji tak lekang,

Betapapun sukar rasa dijeruk.

Ikan semilang di paya lumpur,

Anak itik di air lalu;

Lama hilang bukan berkubur,

Jumpa sedetik tanya bertalu.

Usah digusar bunyi tekukur,

Bunyi kecapi di tengah sawah;

Dari pasar terus ke dapur,

Mencari resepi buat perencah.

Batu Kikir jambatan bosi,
Lagu dinyanyi waktu petang;
Selalu berfikir tidaklah rugi,
Bila bertindak untung yang datang.

Turun ke kali mengalih sampan,
Hendak mendayung ke Pulau Merua;
Positif negatif pasangan kehidupan,
Bateri tak berfungsi tanpa kedua.

Pagi hari makan ketupat,
Makan dengan gulai berlada;
Apa yang dituai itulah yang dapat,
Berbakti buatlah baik selagi ada

Terang bulan bagai diukir,
Tupai mengusik bunga duruan;
Nasihatkan anak-anak jangan main banjir,
Biar sesal dahulu jangan sesal kamudian.

Buat tapai guna ragi,
Agar dapat buat bekalan;
Musahabah diri tidakan rugi,
Bersangka baik jadikan amalan.

Masak lemak pucuk meranti,
Di campur pegaga enak rasanya;
Fikir itu pelita hati,
Dengan berfikir menyelamatkan segalanya.

Gunung daik bercabang tiga,
Hancur badan di kandung tanah;
Amalkan perinsip berjaga-jaga,
Hidup bahagia hingga ke Jannah.

Kikir batu serata titi,
Mengelap meja berkerut dahi;
Fikir itu pelita hati,
Mengelak hampa menjerut diri.

Pergi menjaja keluar kota,
Jual kelapa dan juga durian;
Berfikir bertindak biar sekata,
Supaya tidak menyesal kemudian.

Dari desa pergi ke kota,
Singgah di pasar beli pedate;
Walau apa orang nak kata,
Kita tetap tenang di hati.

Jelingan mata tanda perkenalan,
Ketika berkelah di Simpang Empat;
Gantung cita-cita tinggi di bulan,
Berusaha kejarlah sampai dapat.

Tupai mengusik bunga durian,
Sudahlah gugur sebelum berbuah;
Beruntung kita kurniaan Tuhan,
Bumi Malaysia sangat bertuah

Kancing suasa permata intan,
Diambil kakak jadikan butang;
Kurang harta bukan alasan,
Untuk tidak mencapai bintang.

Sambil mengarang corak diukir,
Di belakang tabir dibalik ruang;
Kata-kata orang direnung difikir,
Yang baik ambil yang buruk buang.

Anak-anak bermain guli,
Beramai-ramai meriah sekali;
Hidup di dunia berhati-hati,
Jangan sampai merana diri.

Sungguh cantik lukisan diukir,
Tempat pameran hendak dibawa;
Hidup dengan amalan berzikir,
Agar mengsuci rohani jiwa.

Pucuk labu daun meranti,
Masak lemak resepi mak Jah;
Akal itu pelita hati,
Jangan dipadamkan dek nafsu amarah.

Terang bulan bagai diukir,
Tupai mengusik bunga
durian;
Jangan terlalu banyak berfiikir,
Hingga merosak jiwa dan badan.

Hati terpikat cantiknya suasa,
Hiasannya pula indah dipandang;
Minda sihat jiwa perkasa,
Hidup selesa hati pun tenang.

Segala perbuatan harus difikir,
Agar tak kesal dihari kemudian;
Kalau kita selalu berzikir,
Pasti ingat pada tuhan.

Cantik si bunga menjadi pujaan,
Hiasan taman menambah kecantikan;
Idea positif mengarah kejayaan,
Perbuatan negatif menjurus keburukan.

Indahnya nama diberi,
Buat insan yang tersayang;
Dekatkan diri pada ilahi,
Jauhkan perkara yang terlarang.

Terang bulan bagai diukir,
Cahaya bersinar kembang melati;
Jika kurang orang berpikir,
Malap cahaya pelita hati.

Semut kerengga di pokok teja,
Ulat bulu di pokok durian;
Tekun berusaha bersemangat waja,
Susah dahulu senang kemudian.

Pergi mandi di kuala sungai,
Jangan berenang terlalu jauh;
Ubah sikap ubah perangai,
Baiki diri dengan bersungguh.

Tupai mengusik bunga durian,
Jatuh berserak di atas pasir;
Tidak menyesal hari kemudian,
Berbuat baik tak payah fikir.

Beli ikan dari Pekan,
Beli pula ikan cencaru;
Berfikirlah dulu sebelum lakukan,
Moga hidup tidak bercelaru

Duduk di kali sambil bernazam,
Anggun bersila tangan digaru;
Usah kesali kenangan silam,
Bina semula iltizam baru.

Rimbun sungguh pohonan kopi,
Tinggi lagi si pohon nangka;
Hidup kita saling melengkapi,
Bersama amalkan berbaik sangka.

Buah kuini diperhati ditinjau,
Nampak penyengat mengejar keluang;
Kehidupan ini dipenuhi ranjau,
Kuatkan semangat teruslah berjuang.

Sungguh tirus lalang sebatang,
Bersimpang siur bayu menyiku;
Jalan lurus luas terbentang,
Kenapa disusur jalan berliku.

Terang bulan bagai diukir,
Tupai mengusik bunga durian;
Apa pun nak buat perlu berfikir,
Agar hasilnya tidak menghampakan.

Terang bulan bagai diukir,
Tupai mengusik bunga durian;
Kebaikan dicari sama difikir;
Sertakan doa diberikan dorongan.

Kapal juragan sedang berlabuh,
Air dangkal untuk laluan;
Kerja jangan suka bertangguh,
Usaha cekal bawa kejayaan.

Terang bulan di sebalik awan,
Punggok merindu sedu dan sedan;
Perlu positif demi kebaikan,
Pandang negatif sebagai sempadan.

Ambil air dengan Che Syukri,
Sambil tersenyum dengan Che Hasnah;
Hidup ini mesti pandai berdikari,
Agar nanti tidak mendatangkan masalah.

Terang bulan bagai di diri,
Tupai mengusik durian;
Rajin-rajinlah muhasabah diri,
Agar tidak menyesal di hari kemudian.

Di pokok kapas sikunang-kunang,
Cahayanya biru dilihat si Baha;
Gagal yang lepas jangan dikenang,
Rancang yang baru terus usaha.

Dusun Pak Latif penuh durian,
Lebat bunganya lekat di batang;
Perkara negatif bukan halangan,
Teladanikan ianya elakkan berulang.

Terang bulan dipagar bintang,
Waktu malam terang cahaya;
Kalau berfikir biarlah matang,
Supaya rumah tangga aman bahagia.

Ikan gonjeng nyaman digoreng,
Kalau digoreng bau lemaknya;
Orang dara jangan dikeyceng,
Kalau dikeyceng marah emaknya.

Terang bulan bagai diukir,
Tupai mengusik bunga durian;
Sesuatu pekerjaan perlu difikir,
Jangan menyesal dihari kemudian.

Tajam pahat cantik diukir,
Alur berliku jajar selari,
Sebelum dibuat perlu difikir,
Agar tidak menyesal kemudian hari.

Dulang berisi si apam balik,
Untuk hidangan calon menantu;
Hilangkan sangsi fikirkan yang baik,
Sepanjang hidup bahagia selalu.

Tupai mengusik bunga durian,
Luruh di mana tidak keruan;
Tidak menyesal hari kemudian,
Jatuh kelana tiada kesampaian.

Tupai mengusik bunga durian,
Kera menangis minta makan;
Hidup kita mesti diteruskan,
Demi untuk masa hadapan.

Tersayat kulit lalu berdarah,
Rasalah negeri tidak terukir;
Sememang sulit menahan marah,
Pujuklah diri habiskan fikir.

Terang bulan bagai diukir,
Tupai mengusik bunga durian;
Sebarang perbuatan habiskan fikir,
Tidak menyesal hari kemudian.

Rendang ke tepi buah markisa, Empat penjuru si ati-ati, Gerangan mimpi lena tersisa,Gelisah rindu rimbun di hati.

Pucuk paku goreng berlada,

Sambal tumis dicampur petai;

Andai diaku rupa tiada,

Dicukur kumis terserlah otai.

Pucuk paku gulai bersantan,

Ikan kembung goreng berlada;

Selebar kuku budi huluran,

Tidak terhitung darjat pahala.

Burung terkukur si burung balam,

Burung merbah hinggap di dahan;

Hidup bersyukur siang dan malam,

Sujud sembah kepada Tuhan.

Mengail tilan diumpan dedak,

Dedak lumat bijian saga;

Jauh berjalan mencari jejak,

Jumpa alamat orang tiada.

Burung wak-wak di rumpun padi,

Burung tempua bersarang rendah;

Hidup di dunia hidup berbudi,

Berbekal doa menghadap Allah.

Daghi Soghomban lalu ko Bongek,

Bawak bogheh ko ghumah bigheh;

Ditogo molawan, dipujuk bogek,

Kojo tak ponugheh peghangai tak senegheh.

Memutih embun di daun ati-ati,

Keladi di paya di tebingnya palas;

Budi merimbun lekat di hati,

Sepanjang usia tidak terbalas.

Rimbun tebu di dalam semak,

Berlagu nyaring reriang rimba,

Hari senja menjelang malam;

Sayur labu digulai lemak,

Ikan kering goreng berlada,

Jering muda dibuat ulam.

Terung asam dibuat gulai,

Digulai dengan ikan merah;

Kasih berdendam cinta bercerai,

Tinggal kenangan menyesal tak sudah.

Usah dilentur si buluh dara,

Ruasnya rekah miangnya bisa;

Indah tutur benar bicara,

Sopan tingkah budaya bangsa.

Mengail udang di teluk dalam,

Di bakau berakar duduk mengumpan;

Senja mengundang gelita malam,

Siang menghantar indah harapan.

Ambil sabut nyalakan bara,

Daun dilulur perdu cempedak;

Salam disambut ramah bicara,

Kasih dihulur berjawab tidak.

Usah menampi di tepi tangga,

Nyala pelita padam digagau;

Baru bermimpi udah terjaga,

Impikan cinta di dalam igau.

Anyam ketupat di malam rewang,

Daun basah pulut direndam;

Usah mengumpat usah membawang,

Jiwa gelisah amarah dendam.

Cenderawasih terbang melayang,

Burung serindit di pokok palas;

Selaut kasih segunung sayang,

Budi sedikit tidak terbalas.

Kelapa dikukur dibuang sabut,

Sambal cicah di bawah khemah;

Jenguk ke dapur kepala serabut,

Tongkang pecah di dalam rumah.

Burung kuang terbang ke sawah,

Senja redup pulangnya tidak;

Andai menuang jangan melimpah,

Andai menghirup jangan tersedak.

Ikat kerbau di batang mempelam,

Dengusnya bengis tajam renungan;

Andai diimbau derita silam,

Hati menangis pecah empangan.

Tiang pagar jauh disorot,

Tanah adat usah dipawah;

Andai longgar jangan terlorot,

Andai sendat jangan lelah.

Pohon berangan di tengah rimba,

Pohon senduduk tumbuh keliling;

Huluran tangan mengharap cinta,

Hati menunduk takdir berpaling.

Kelapa tumbang tepi permatang,

Pasang pelita jalan bertunjit;

Senja rembang azan kumandang,

Bersiap kita imarahkan masjid

Pisau tapik meraut palas,

Tumbuh lalang tepi telaga;

Kata berlapik hasrat beralas,

Andai terhalang malu terjaga.

Usah menampi padi hampa,

Lelah mengikut tiupan angin;

Lewat mimpi tidak berjumpa,

Kita melukut di nasi dingin.

Ikan tenggiri tidak bersisik,

Kacang buncis buat campuran;

Dini hari gelita berbisik,

Embun menitis menyapa daunan.

Usah ditutuh dahan keranji,

Burung hinggap terbang lari;

Andai rapuh cinta dijanji,

Usah gundah takdir menguji.

Ke pasar pagi membeli udang,

Sayur pegaga ulam-ulaman;

Kasih pergi rindu bertandang,

Tidur terjaga hilang peneman.

Dianyam atap untuk teratak,

Terluka jari pelepah berduri;

Usah ditatap cermin nan retak,

Sukar mencari hakikat diri.

Ikan semilang di lumpur paya

Onak dan duri perlu ku tempuh

Tak pernah hilang teman sebaya

Ada jer teman kat Ipoh

Ikan semilang di lumpur paya,

Telapak tangan tercucuk duri;

Ke mana hilang teman sebaya,

Hati terkenang ke mana dicari.

Gulai peria ulam pegaga,

Ikan semilang dimasak kari;

Kelmarin ceria mesra bicara,

Ke mana hilang lelah mencari.

Tanam selasih bawah teduhan,

Pohon cermai di telaga mandian;

Busana bersih dengan wangian,

Melangkah damai ke saf pengabdian.

Terbang melayang si burung bangau,

Melepas keringat di paya keladi;

Andai terbayang bukanlah angau,

Kadar mengingat mulianya budi

Malam gelita di tanjung sepi,

Semalu tajam menusuk celana;

Hati meronta dikunjung mimpi,

Mata pejam enggan terlena.

Rendang keranji tumbuh merata,

Pohon pelam si pohon sena;

Tika janji dibelit dusta,

Cinta sekelam bulan gerhana.

Pasir memutih ke ujung teluk,

Ujung teluk airnya keruh;

Entah kasih dijenguk rajuk,

Kian dipujuk kian menjauh.

Indah alam belaian bayu,

Hijau segar nyanyian unggas;

Gelita malam cinta merayu,

Kasih mekar minta dibalas.

Bila malam jer cinta..

Bila malam je nak merayu..

Kalau dah begitu deritanya jiwa..

Eloklah cari buah hati yg baru..

Jeram tingkat air mengalir,

Ikan sebarau di akar kayu;

Kata diikat janjinya mungkir,

Tidak dihirau pujuk dan rayu.

Tinggi gunung usapan awan,

Jeram tingkat air mengalir;

Kian direnung hatiku rawan,

Kata diikat janjinya mungkir.

Tumbuh rotan melilit batang,

Rotan tumbuh di lereng bukit;

Kutitip pesan cincin di dulang,

Luka sembuh jangan diungkit.

Tumbuh rotan melilit batang,

Rotan tumbuh di lereng bukit;

Kutitip pesan cincin di dulang,

Luka sembuh jangan diungkit.

Dayung sampan ombak bergulung,

Lepas dayungan ditebar jala;

Bijak bukan dek sijil segulung,

Maruah bukan dek ijazah berjela.

Ranting berduri mencucuk tangan,

Tatkala direngkuh memetik mekar,

Dimuliakan diri bakti lumayan,

Leburkan angkuh jujur dipugar.

Siakap senohong,

Gelama ikan duri;

Bercakap bohong,

Dilantik jadi menteri.

Selesai meraut duduk termenung,

Melihat kelkatu terbang senja;

Terpisah dek laut terhalang dek gunung,

Bahasa penyatu umat manusia

Ambil pelepah diraut lidi,

Anak angsa di bawah tangga;

Cantik wajah elok peribadi,

Indah bahasa cerminan bangsa.

Sawah luas menghijau di lembah,

Menyeberang titi mengail sepat;

Andai tewas pemimpin berhujah,

Emosi pasti mengambil tempat.

Sawah luas menghijau di lembah,

Menyeberang titi mengail sepat;

Andai tewas pemimpin berhujah,

Emosi pasti mengambil tempat.

Berbalam pulau dilindung kabut,

Tanjung berteluk kapal berlabuh;

Pergi dihalau datang bersambut,

Benih yang elok dilempar tumbuh.

Burung belatuk di batang berangan,

Burung tempua menganyam sarang;

Rajin angguk melawan jangan,

Kelak ketua menjadi sayang.

Pokok palas di celah senduduk,

Di pinggir sawah belukar semak;

Tika di atas bawahlah menunduk,

Tika di bawah belajar mendongak.

Tudung saji di dinding teratak,

Aneka warna susun teratur;

Andai dipuji jangan melonjak,

Tika dihina jangan tersungkur.

Tuai padi antara masak

Esok jangan layu layuan

Intai kami antara nampak

Esok jangan hilang hilangan

Pucuk bersulur dedalu melekap;

Dahan cemperai tempat berpaut,

Tepak dihulur hasrat terungkap,

Jangan dilerai kasih bertaut.

Terbang rendah burung serindit,

Pohon berangan di tengah rimba;

Menatap indah rembulan di langit,

Menanti gerangan jatuh ke riba,

Kughung meghah coghak bobungo,

Poei somayang pelekat bolang;

Kok maghah tak nampak tolingo,

Kok ghiyang sonyum momanjang.

Gulai kundur berulam cekur,

Susun di talam beralas baldu;

Kelak tidur jangan berdengkur,

Sepi malam hilang syahdu.

Sedang menimba digigit agas,

Di paya rawa menangkap keli;

Indah rimba nyanyian unggas,

Indah jiwa nyanyian sepi.

Dingin gerimis di gelita malam,

Guruh petir di kelam gelumat;

Usah mengemis kasih pendendam,

Manis bibir di hati khianat.

Dingin gerimis di gelita malam,

Guruh petir di kelam gelumat;

Usah mengemis kasih pendendam,

Manis bibir di hati khianat.

Burung enggang di dahan tualang,

Lebah penyengat di ranting ara;

Kasih renggang cinta terhalang,

Dendam kesumat empunya angkara.

Petai sepapan ulam-ulaman,

Ikan merah dimasak berkuah;

Titip harapan dalam kenangan,

Usah pasrah tebus maruah.

Mawar sekuntum ranting berduri,

Wangi semerbak kelopak mekar,

Kasih nan harum kubawa pergi,

Tangis menyebak sendu gementar.

Daunan tingkap kerawang palas,

Langsir berkedut cahaya pelita;

Rindu terungkap tidak berbalas,

Manis di mulut di hati berdusta.

Malam rahmat indah anugerah,

Gelita kelam ghairah bergetar;

Salam Jumaat penuh baroqah,

Tawakal dalam gigih ikhtiar.

Terluka tangan duri mengkuang,

Rendam selasih tangan dituam;

Kuasa di tangan angkuh dibuang,

Orang kan kasih di dalam diam.

Dara jelita jalan berlenggang,

Di permatang arah ke baruh;

Usah dicita hakmilik orang,

Melirik pandang nyawa dipertaruh.

Bulan mengambang padam lantera,

Pungguk di dahan terbang kelawar;

Biar gelombang membadai bahtera,

Tenang juragan mengemudi layar.

Andai terang padam pelita,

Usah berlari jalan ke titi;

Anak orang anak kita,

Anak sendiri tersisih ke tepi.

Pergi kekedai jumpa cik nyonya,

Cik nyonya pula belum berpunya,

Boleh cik abang saya bertanya,

Insan d maksud siapa gamaknya?

Angin desa menghantar hiba, Menderu arus di sepi malam; Manis bahasa bersalut tuba, Di luar lurus rencung di dalam.

Rumpun selasih ditimpa dahan,

Patah galah patah sandaran;

Sepi tersisih di tengah keriuhan,

Sendiri beralah mencari ketenangan.

Batik bercorak perca berjurai,

Tajam peniti dicucuk berulang;

Debur ombak mencumbui pantai,

Debar di hati mencumbui bayang.

Akar kayu membelit batang,

Unggas berlagu di ranting kayu:

Hati sayu rindu bertandang,

Kasih keliru jiwaku ragu.

Dara jelita ke rumah nyonya,

Tepung pelita buat bingkisan;

Kaya harta tak mungkin punya,

Kukaya kata dan mewah perasan.

Limau purut daunnya wangi,

Tumbuh rimbun sisi halaman:

Jangan diturut hati nan sunyi,

Jiwa meruntun carilah teman.

Akar kayu membelit batang,

Unggas berlagu di ranting kayu:

Hati sayu rindu bertandang,

Kasih keliru jiwaku ragu.

Pelepah ijuk gugur ke tanah,

Kaki tersepit pelepah berduri:

Andai dipujuk tidak mengalah,

Biarlah nasib insaf sendiri.

Angin berpuput debu di relau,

Paku berkarat cucuk sakit:

Terlontar ke laut jadi pulau,

Terlontar ke darat jadi bukit.

Cincin suasa mari ditempa,

Pakai bertamu hias pualam;

Di depan mata cari tak jumpa,

Takdir bertemu di gelita malam.

Duduk membawang coghito sabun,

Tunggu maggi masak sokawah;

Penjaga gawang baco peghabun,

Palang tinggi nampak ghondah.

Waktu sonjo pasangkan polito,

Takdo polito golap gumin mcm si buto,

Sosak napeh dibueknya kito,

Sib baik penyepak penalti dighabunkan mato.

Tiang pagar rebah ke paya,

Durian belanda dahannya sekah;

Bangkok digegar dek Harimau Malaya,

Debar di dada gelora ke sudah.

Nangka madu rendang ke tepi,

Dahannya rendah menyentuh bumi;

Lerai rindu di dalam mimpi,

Angannya indah ke subuh hari.

Burung belatuk di dahan sena,

Nangka madu rendang ke tepi:

Andai mengantuk marilah lena,

Lerai rindu di dalam mimpi.

Indah busana ditenun jelita,

Kelopak melati corak kerawang;

Menunggu lena malam gelita,

Cinta hati ke mana menghilang?

Merah bata dibakar hangit,

Pinggan ayan hangat di tangan,

Gegak gempita guruh di langit,

Air tempayan dibuang jangan.

Pohon mempelam di laman nyonya,

Di banir angsana burung merbah,

Mimpi semalam hasrat berbunga,

Di hujung lena kakinya rebah.

Bunga senduduk rembang mentari,

Angin berdesir menjelang petang,

Bukan duduk bimbang menanti,

Duduk mentafsir takdir mendatang.

Patah tumbuh hilang berganti,

Pasang surut lumrah duniawi,

Fikir memikir dr mata turun ke hati,

Ini lah dia pendidik nusa dan bangsa Zawawi.

Marilah kita menanam padi,
Padi ditanam di dalam bendang;
Ku kira puji seikhlas budi,
Rupanya lidah tidak bertulang.

Marilah kita menanam padi,
Padi ditanam di dalam bendang;
Pertama kasih kedua budi,
Ibu bapa paling disayang.

Marilah kita menanam padi,
Padi ditanam di dalam bendang;
Kerana harta lenyapnya budi,
Hancur jahanam tidak dipandang.

Marilah kita menanam padi,
Padi ditanam di dalam bendang;
Puas sudah menanam budi,
Kekayaan juga dipandang orang.

Marilah kita menanam padi,
Padi ditanam di dalam bendang;
Jangan jemu menanam budi,
Ibarat pepatah pujangga didendang.

Marilah kita menanam padi,
Padi ditanam di dalam bendang;
Pusaka asli adalah budi,
Sehingga mati akan dikenang.

Marilah kita menanam padi,
Padi ditanam di dalam bendang;
Rindu kerana terhutang budi,
Jauh dikenang dekat disayang.

Marilah kita menanam padi,
Padi ditanam di dalam bendang;
Sentiasa amalkan hidup berbudi,
Kemana pergi senang berdagang.

Marilah kita menanam padi,
Padi ditanam di dalam bendang;
Hidup kalau suka berbudi,
Bila dah tiada jasamu dikenang.

Marilah kita menanam padi,
Padi ditanam di dalam bendang;
Tidak terkata indahnya budi,
Jauh terbenam tidak terpandang.

Mari kita menanam padi,
Padi ditanam di dalam bendang;
Mari kita menyemai budi,
Bakti dihulur jasa dikenang.

Marilah kita menanam padi,
Padi ditanam di dalam bendang;
Puas sudah hamba berbudi,
Emas jua dipandang orang.

Marilah kita menanam padi,
Padi ditanam di dalam bendang;
Kalau kita selalu berbudi,
Budi kita tetap dikenang.

Marilah kita menanam padi,
Padi ditanam di dalam bendang;
Bukan di mata nilainya budi,
Budi terbenam tidak didendang.

Marilah kita menanam padi,
Padi ditanam di dalam bendang;
Saling membantu murni peribadi,
Budi yang ikhlas tetap dikenang.

Mari kita menanam padi,
Padi ditanam di dalam bendang;
Ikhlas hati menabur budi,
Hati riang walau tinggal seorang.

Marilah kita menanam padi,
Padi ditanam di dalam bendang;
Indah tampan kerana budi,
Budi jugalah dikenang orang.

Marilah kita menanam padi,
Padi ditanam di dalam bendang;
Rajin-rajinlah menabur budi,
Murah rezeki orang pun pandang.

Marilah kita menanam padi,
Padi ditanam di dalam bendang;
Hidup di dunia hanyalah sekali,
Jangan dijadi umpatan orang.

Padi ditabur didalam bendang,
Anak ciak turun makan;
Selalu berbudi kepada orang,
Perlukah kita mengharap balasan.

Marilah kita menanam padi,
Padi ditanam di dalam bendang;
Kongsi harta cantik peribadi,
Kala diam pahala yang datang.

Pohon mempelam di laman nyonya,

Di banir angsana burung tekukur,

Mimpi semalam hasrat berbunga,

Di hujung lena kelopaknya gugur.

Bukan amarah dendam membara

Sedang dendam bukan kesumat

Mengusir penjajah dengan bicara

Derita digenggam membakar semangat.

Guruh petir bertingkah di langit,

Panahan kilat pohon berdesir,

Payah getir bertempur sengit,

Bulat muafakat penjajah diusir.

Pohon angsana daun berdesir,

Tumbuh dedap di rimbun keladi,

Mencari makna di dalam takdir,

Memperindah adab ke negeri abadi.

Rumpun selasih tumbuh di hilir,

Pohon angsana daun berdesir,

Mencari kasih di dalam zikir,

Mencari makna di dalam takdir.

Dara menampi bertiup pawana,

Irama tari bahasa alam,

Mencari mimpi di dalam lena,

Mencari diri di gelita malam.

Irama tari bahasa alam,

Rumpun selasih tumbuh di hilir,

Mencari diri di gelita malam,

Mencari kasih di dalam zikir.

Lipat ke lutut kaki celana,

Calar terluka betis di sawah,

Jangan melutut tika dihina,

Jiwa merdeka terbela maruah.

Calar terluka betis di sawah,

Terasa bisa nafas disela;

Jiwa merdeka terbela maruah, 

Utuh bangsa agama terbela.

Indah mawar di ranting berduri,

Dikarang jelita menjadi hiasan,

Kasih tawar pandai berperi,

Pudar cinta bersenandung alasan.

Andai balam terbang merata, Dahan cenerai tempat hinggapan, Gelita malam kasih berdusta, Tak lerai jemari dalam genggaman.

Raga penjaja tersangkut di kawat, Debur segara di langit likat, Semua kerja seronok dibuat, Hubungan mesra hasil meningkat

Marilah kita menanam padi,
Padi ditanam di dalam bendang;
Apalah sangat kita berbudi,
Wang dan emas dipandang orang.

Marilah kita menanam padi,
Padi ditanam di dalam bendang;
Biar hidup banyak berbudi,
Akan sentiasa dikenang orang.

Marilah kita menanam padi,
Padi ditanam didalam bendang;
Jika kita menabur budi,
Tidak perlu balasan orang.

Mari kita menanam padi,
Padi ditanam di dalam bendang;
Hidup kita mesti berbudi,
Moga kita mati dikenang orang.

Marilah kita menanam padi,
Padi ditanam di dalam bendang;
Hidup kalau selalu berbudi,
Dihormati orang selalu dikenang.

Mari kita menanam padi,
Padi ditanam di dalam bendang;
Puas sudah menabur budi,
Rupa juga dipandang orang.

Mari kita menanam padi,
Padi ditanam di dalam bendang;
Hidup kita selalu berbudi,
Kemana pergi dikenang orang.

Semua orang menanam padi,
Aku seorang menanam ubi;
Kalau kita sering berbudi,
Allah akan memberi rezeki.

Marilah kita menanam padi,
Padi ditanam di dalam bendang;
Rajinlah kita menabur budi,
Hidup tenteram orang memandang.

Marilah kita menanam padi,
Padi ditanam di dalam bendang;
Selagi hidup biarlah berbudi,
Budi yang baik sentiasa dikenang.

Marilah kita menanam padi,
Padi ditanam di dalam bendang;
Ikhlas tiada dalam berbudi,
Harap balasan juga dipandang.

Marilah kita menanam padi,
Padi ditanam di dalam bendang;
Berbaktilah pada yang sudi,
Semoga hidupmu mnjadi cemerlang.

Marilah kita menanam padi,
Padi ditanam di dalam bendang;
Sungguh indahnya hidup berbudi,
Kemana pergi sentiasa dikenang.

Marilah kita menanam padi,
Padi ditanam di dalam bendang;
Ikhlas hati menabur budi,
Jangan mengharap pujian orang.

Mari kita menanam padi,
Padi ditanam di dalam bendang;
Carilah teman berhati-hati,
Agar kita tidak menyesal nanti.

Marilah kita menanam padi,
Padi ditanam di dalam bendang;
Dalam kehidupan perlu berbudi,
Agar tidak dibenci orang.

Marilah kita menanam padi,
Padi ditanam di dalam bendang;
Kalau kita sentiasa berbudi,
Pasti senang di masa mendatang.

Mari kita menanam padi,
Padi ditanam di dalam bendang,
Hidup biar berbudi,
Budi pula dipandang orang.

Marilah kita menanam padi,
Padi ditanam di dalam bendang;
Selama hidup biar berbudi,
Kelak nanti dikenang orang.

Mari kita menanam padi,
Padi ditanam di dalam bendang;
Kita hidup biarlah bebudi,
Barulah jasa dikenang orang.

Marilah kita menanam padi,
Padi ditanam di dalam lading;
Zaman dahulu memandang budi,
Zaman kini emas juga di pandang orang.

Marilah kita menanam padi,
Padi ditanam di dalam ladang;
Kepada tanah kita berbudi,
Hasilnya tidak pernah berkurang.

Marilah kita menanam padi,
Padi ditanam di dalam bendang;
Masa hidup kita berbudi,
Bila mati sentiasa dikenang.

Marilah kita menanam padi,
Padi ditanam di dalam bendang;
Apa guna kita berbudi,
Jika tidak dikasihi orang.

Marilah kita menanam padi,
Padi ditanam di dalam bendang;
Hidup biar bebudi,
Kemana pergi dikenang orang.

Marilah kita menanam padi,
Padi ditanam di dalam bendang;
Kita hidup biar berbudi,
Kelak nanti dipandang orang.

Marilah kita menanam padi,
Padi ditanam di dalam bendang;
Orang berbahasa kita berbudi,
Biar sedikit tetap dipandang.

Marilah kita menanam padi,
Padi ditanam di dalam bendang;
Benih ditanam menjadi padi,
Kalau berbudi pasti dikenang.

Marilah Kita menanam padi,
Padi ditanam di dalam bendang;
Makin tunduk makin berisi,
Ada hasil dibawa pulang.

Marilah kita menanam padi,
Padi ditanam di dalam bendang;
Banyak sudah ku tabur budi,
Emas dan ringgit juga dipandang.

Mari kita menanam padi,
Padi ditanam di dalam bendang;
Hidup ini banyakkan berbudi,
Bila mati nanti dikenang orang.

Mari kita menanam padi,
Padi ditanam di dalam bendang;
Suburnya timun kacang dan bendi,
Indah sekali saat dipandang.

Marilah kita menanam padi,
Padi ditanam di dalam bendang;
Waspada dalam menabur budi,
Takut nanti kita kecundang.

Mari kita menanam padi,
Padi ditanam di dalam bendang;
Rajin berusaha jatikan diri,
Berpeluh sedikit hasil segudang.

Marilah kita menanam padi,
Padi ditanam di dalam bendang;
Marilah kita menyemai budi,
Usah berdendam dengki dibuang.

Marilah kita menanam padi,
Padi ditanam di dalam bendang;
Semasa hidup taburlah budi,
Bila mati dikenang orang

Marilah kita menanam padi,
Padi ditanam di dalam bendang;
Kalau kita baik budi,
Sampai kemati dikenang orang.

Marilah kita menanam padi,
Padi ditanam di dalam bendang;
Puas sudah ku tabur budi,
Wang ringgit juga dipandang orang.

Mari lah kita menanam padi,
Padi ditanam di dalam bendang;
Hari hari kita setia berbudi,
Apa kan daya harta juga dipandang orang.

Dayung bersama tuan paduka,
Mencari rotan sampai ke mudik;
Pintu gelanggang telah dibuka,
Bersama meriahkan pantun D Klasik.

Mari kita menanam padi,
Padi ditanam di dalam bendang;
Semasa hidup taburlah budi,
Sampai kemati di kenang orang.

Bendang menghijau padi menjadi,
Padi ditanam di dalam bendang;
Tutur berbahasa cantik lah budi,
Supaya sentiasa di ingatan orang.

Marilah kita menanam padi,
Padi ditanam di dalam bendang;
Kita hidup biarlah berbudi,
Sampai mati dikenang orang.

Mari kita menanam padi,
Padi ditanam di dalam bendang;
Bersopan santun berbudi pekerti,
Kemana pergi disanjung orang.

Mari kita menanam padi,
Padi dtanam di dalam bendang;
Kepada tanah kita berbudi,
Moga berhasil di hari mendatang.

Mari kita menanam padi,
Padi ditanam di dalam bendang;
Manis bahasa baik budi,
Rasa sedap mata memandang.

Mari kita menanam padi,
Padi di tanam di dalam bendang;
Ketika hidup tabur bakti,
Budi yg baik di kenang orang

Marilah kita menanam padi,
Padi ditanam di dalam bendang;
Jauh sengketa banyakkan berbudi,
Jiwa tenteram manis dipandang.

Mari kita menanam padi,
Padi ditanam di dalam bendang;
Jasa yang baik penuh berbudi,
Kita senantiasa dikenang orang

Marilah kita menanam padi,
Padi ditanam di dalam bendang;
Kalau hidup selalu berbudi,
Budi yg baik selalu di kenang.

Mari kita menanam padi,
Padi ditanam di dalam bendang;
Tanamkan sayang semaikan budi,
Pada ibubapa tetap dikenang.

Mari kita menaman padi,
Padi ditanam di dalam bendang;
Kalau kita menabur budi,
Insyaallah rezeki melimpah mendatang.

Marilah kita menanam padi,
Padi ditanam di dalam bendang;
Rupa menawan santun berbudi,
Ramai yang suka ramai yang sayang.

Marilah kita menanam padi,
Padi ditanam di dalam bendang;
Kalaulah ikhlas rajin berbudi,
Itulah rahsia rezeki diundang.

Marilah kita menanam padi,
Padi ditanam didalam bendang;
Puas sudah ku tanam budi,
Rupa nan cantik dipandang orang.

Marilah kita menanam padi,
Padi ditanam didalam bendang;
Hidup kita sentiasa berbudi,
Sepanjang zaman akan dikenang.

Marilah kita menanam padi,
Padi di tanam di dalam bendang;
Marilah amalkan hidup berbudi,
Jangan di harap balasannya orang.

Marilah kita menanam padi,
Padi ditanam di dalam bendang;
Tiada sengketa harmoni abadi,
Hidup tenteram bakti didendang.

Mari kita menanam padi,
Padi tanam di dalam bendang;
Hidup kita perlu berbudi,
Biar jasa dikenang orang

Mari kita menanam padi,
Padi ditanam di dalam bendang;
Ayuh kita hidup berbudi,
Kelak nanti mungkin dikenang.

Marilah kita menanam padi,
Padi di tanam di dalam bendang;
Hidup kita biar lah berbudi,
Semoga satu hari di kenang orang.

Mari kita menanam padi,
Padi di tanam di dalam bendang;
Bantuan mulia bagi yang sudi,
Keikhlasan juga wajib dipandang.

Mari kita menanam padi,
Padi di dalam bendang;
Hidup kita biarlah berbudi,
Budi yang baik dikenang orang.

Mari kita menanam padi,
Padi di tanam di dalam bendang;
Jika hidup sentiasa berbudi,
Sepanjang masa dikenang orang.

Marilah kita menanam padi,
Padi ditanam di dalam bendang;
Bila kita menabur budi,
Jangan mengharap balasan orang.

Mari kita menanam padi,
Padi ditanam di dalam bendang;
Hidup kita mesti berbudi,
Baru kita dipandang orang.

Marilah kita menanam padi,
Padi ditanam di dalam bendang;
Berbudi biar seihklas hati,
Usah diharap pujian orang.

Pohon bidara pohon kekabu,
Disulam sukun serta papaya;
Digenggam bara menjadi abu,
Gigih dan tekun pasti berjaya.

Pengira canggih mengganti sempoa,
Dihitung sukat tepat selamat;
Usaha gigih beriring doa,
Hasilnya berkat mendapat rahmat.

Kurau di tampin dibayar dukun,
Gelama cuma sampai di Broga;
Kalau rajin belajar berpantun,
Lama-lama pandai juga.

Bersalah diri maaf bersalam,

Tutur tersasul bukan mainan,

Bagai mentari menerangi alam,

Wasiat Rasul menjadi pedoman.

Ikan belida tersangkut di pukat,

Raga penjaja tersangkut di kawat,

Sering bercanda lelah terawat,

Semua kerja seronok dibuat.

Ikan kelisa si ikan jelawat,

Ikan belida tersangkut di pukat,

Ceria sentiasa nakal bertempat,

Sering bercanda lelah terawat.

Adik beradik saling memakai,

Bersalah diri maaf bersalam,

Andai cerdik berkongsi pandai,

Bagai mentari menerangi alam.

Jangan bakhil mewah dunia,

Adik beradik saling memakai,

Andai jahil sering bertanya,

Andai cerdik berkongsi pandai.

Terbang terkukur jelita menampi,

Dulang di papan susun di tanah,

Mengigau tidur terganggu mimpi,

Indah harapan terlerai musnah.

Atap tiris papan sekeping,

Retak tabuh lama terendam,

Andai keris pamer di dinding,

Tiada tubuh luka tertikam.

Puncak gunung embun membasah,

Sekah dahan ujung permatang,

Tatkala kurenung tampak gelisah,

Tika berjauhan rindu bertandang.

Sekah dahan ujung permatang,

Terbang tekukur jelita menampi,

Tika berjauhan rindu bertandang,

Mengigau tidur terganggu mimpi.

Kayu beruti dibuat ampaian,

Kain ditarik ampaian beralih,

Rendang hati kerisek bersantan,

Teh ditarik limpahan buih.

Pelepah berduri disusun sendeng,

Kayu beruti dibuat ampaian,

Karipap berkari telor bergoreng,

Rendang hati kerisek bersantan.

Mandi perigi pelepah melindung,

Pelepah berduri disusun sendeng,

Hidangan pagi selera kampung,

Karipap berkari telor bergoreng.

Di kayu nyatuh buluh gelegar,

Diraut dilentur atap anyaman,

Peribadi utuh wibawa terpapar,

Santun tutur Melayu budiman.

Burung merak berbulu cantik,

Buat hiasan di bingkai suasa,

Beragam corak busana batik,

Tradisi warisan budaya bangsa.

Buat hiasan di bingkai suasa,

Di kayu nyatuh buluh gelegar,

Tradisi warisan budaya bangsa,

Peribadi utuh wibawa terpapar.

Haruman bunga rambut bersanggul,

Kunci almari simpan di para,

Hadir umpama debu di tunggul,

Pujuklah diri merawat lara.

Hilang teman mulut menyebut

Nurani lesu siapa nak hirau

Jiwa rawan kalut serabut

Hati rindu dah naik sasau

Menelusuri laluan kering hembusan angin,

Lorong berliku melayannya mengomel,

Roti canai dua keping segelas milo dingin,

Sarapan putriku yang manja dan comel.

Semak halaman meliar rumput,

Bunga di pasu gersang kemarau,

Hilang teman mulut menyebut,

Nurani lesu siapa nak hirau.

Terbang rendah terbang merata,

Burung merpati ke darat ke baruh,

Tajam lidah bisanya kata,

Terluka di hati bilakan sembuh.

Daun kari si limau purut,

Gugur melati di tebing kolam,

Terluka jari kan tinggal parut,

Terluka hati kan tinggal dendam.

Saya Suka setiap bicara,

Manis Bicara luahan kata,

Pantun warisan budaya kita,

Jangan ada hati yang terluka.

Di redup angsana duduk menampi,

Kembang melati di sanggul tersemat,

Tatkala terlena berkongsi mimpi,

Jangan khianati sumpah keramat.

Jelitanya dara renungan mata,

Di redup angsana duduk menampi,

Berbeza cara matlamat sekata,

Tatkala terlena berkongsi mimpi.

Lipatan baldu renda berjurai,

Jelitanya dara renungan mata,

Hasrat berpadu dendam terlerai,

Berbeza cara matlamat sekata.

Ambil kelkati bersepuh suasa,

Lipatan baldu renda berjurai,

Bersatu hati pemimpin bangsa,

Hasrat berpadu dendam terlerai.

Usah dinanti orang seberang

Entahkan hidup entah mati

Biar hidup serba kurang

Namun kaya jiwa dan hati

Tenunan songket bukan sembarang,

Dipakai cantik gadis jelita,

Apa diharap kasihnya orang..

Malaysia bersih harapan kita..

Usah mengharap

kasihnya orang...

Betapa jujur akan dikhianati

Usah dinanti orang seberang

Entahkan hidup entah mati

Pasang pelita tatkala senja,

Letak di bata arah ke paya,

Kucari cinta dalam gelita,

Terpejam mata silau cahaya.

Kaki celana dijahit tepi,

Tampak setara sesuai rupa,

Andai lena berhias mimpi,

Mungkin cinta datang menyapa.

Ayam denak di rumpun rumbia,

Senja gelap sinar lintasan,

Melihat anak dewasa ceria,

Bakat digilap membangun insan.

Senja gelap sinar lintasan,

Terkadang lena mimpi sekerat,

Bakat digilap membangun insan,

Mulia di dunia mulia di akhirat.

Jauh berbalam tampak membiru,

Dari perigi mandi bertimba,

Lantai papan tempat berpijak,

Tatkala alam dilanda jerebu,

Sarapan pagi tetap menggoda,

Selera makan berubah tidak.

Pergi berburu turun ke lembah,

Ayam denak di rumpun rumbia,

Dunia keguruan alam terindah,

Melihat anak dewasa ceria.

Gelang suasa di dalam peti,

Atap tiris berkarat paku,

Andai bersisa kasih di hati,

Simpan secebis untuk diriku

Sekawan lebah seludang pinang,

Seludang pinang juraian mayang,

Jangan rebah sebelum kenyang,

Sudah kenyang bertambah lagi.

Celahan batu air laluan,

Batu belah ranting bersilang,

Sepanjang waktu terukir senyuman,

Hilang lelah ceria berulang

Terbang penyengat ranting berduri

Sekawan lebah seludang pinang

Bermandi keringat ke dinihari

Jangan rebah sebelum kenyang

Jelita di titi berlenggang pulang,

Kebaya sulam juga tas tangan,

Terdetik di hati indahnya sayang,

Tidur malam berbantal lengan.

Jelita di titi berlenggang pulang

Kebaya sulam juga tas tangan

Indahnya hidup berkasih sayang

Sepanjang waktu terukir senyuman

Terbang merbah ke dahan pelam

Angin gemersik pohon bergoyang

Bulan bintang menghiasi malam

Terdetik di hati indahnya sayang

Angin gemersik pohon bergoyang,

Terbang penyengat ranting berduri,

Insan berbisik berkasih sayang,

Bermandi keringat ke dinihari.

Burung undan di rumpun sianit,

Terbang merbah ke dahan pelam,

Tika rembulan indah di langit,

Mentari rebah di ranjang malam,

Terbang merbah ke dahan pelam,

Angin gemersik pohon bergoyang,

Mentari rebah ke ranjang malam,

Insan berbisik berkasih sayang,

Milo percuma bancuhan istimewa,

Bancuhan di rumah rasa tak sama,

Ditanya mengapa katanya rahsia,

Sedikit cerita senyumnya lama.

Minum milo diberikan percuma,

Sambil minum meriah bercerita,

Ini bukannya peluang pertama,

Moga bukan yang terakhir juga.

Minum milo wajah ceria,

Milo percuma semua merasa,

Air berkocak mainan ikan,

Hujung halaman si ati-ati,

Kecil teratak bukan ukuran,

Jiwa budiman idaman hati.

Puputan bayu di hening pagi,

Kicau merbah hinggap di dahan,

Tiang kayu tingkap bersegi,

Serambi rendah berlantai papan.

Sesat kancil di hutan enau,

Tumbuh cermai jalan ke lembah,

Teratak kecil di pinggir danau,

Jiwa damai sekitaran indah.

Tumbuh dedalu lekat di dahan,

Akar merata diusap bayu,

Sedang waktu berputar perlahan,

Menanti cinta datang bertamu.

Buluh titi rotan berduri,

Ambil parang tebang rumbia;

Luka di hati bebat sendiri,

Harap orang sedang bahagia.

Tanjung sepi teluk berliku,

Banir akar jalar-menjalar,

Indah mimpi dibumbu rindu,

Jiwa segar gelora membugar.

Banir akar jalar-menjalar,

Tumbuh dedalu lekat di dahan,

Jiwa segar gelora membugar,

Sedang waktu berputar perlahan.

Cincin suasa mari ditempa,

Pakai bertamu hias pualam;

Di depan mata cari tak jumpa,

Takdir bertemu di gelita malam.

Tumbuk cili sehingga lumat,

Bilis berlada celur bayam;

Sunyi sepi malam Jumaat,

Menyemai cinta dalam diam.

Cinta disemai didalam diam

Dalam kelam kasih mendayung

Apa dikenang cinta yg silam

Disana menanti cinta nan Agung

Cengkerik berlagu di kelam gelumat,

Dahan sekah jatuh bertimpa,

Sedang cendawan kembang mekar;

Mencari rindu tersalah alamat,

Jiwa resah sebelum berjumpa,

Hati rawan redhanya sukar.

Empat penjuru alam menyepi,

Bayu berpuput ranting berdesir,

Cengkerik berlagu di kelam gelumat;

Rasa cemburu bawa ke mimpi,

Kasih mereput jiwa musafir,

Mencari rindu tersalah alamat.

Digoreng tilan buat bekalan,

Sarapan pagi karipap kentang,

Rezeki nelayan dihalang hakisan,

Mengais pagi makannya petang.

Menangguk belut dan ikan keli,

Sesekali katak melompat tersasar,

Hanyut ke laut tak mungkin kembali,

Sampah keladak mendap ke dasar.

Sesekali katak melompat tersasar,

Tembakau kretek lintah terlepas,

Sampah keladak mendap ke dasar,

Sungainya cetek kapal terkandas.

Tembakau kretek lintah terlepas,

Digoreng tilan buat bekalan,

Sungainya cetek kapal terkandas,

Rezeki nelayan dihalang hakisan,

Seberang titi menghijau bendang,

Banjaran gunung biru berbalam,

Gelisahnya hati teringin pulang,

Sendirian menung terkurung di dalam.

Banjaran gunung biru berbalam,

Pohon kelapa pelepah melambai,

Sendirian menung terkurung di dalam,

Mata berkaca badan dirantai.

Asyik mengail dari permatang,

Menangguk belut dan ikan keli,

Kuala sungai ke laut terbentang,

Hanyut ke laut tak mungkin kembali.

Sungai mengalir antara tebing,

Jalan berjengket atas permatang,

Nasib bergilir jangan kepiting,

Berkongsi sedikit usah berhutang.

Dua titi antara tebing,

Lantai buluh tiangnya keras,

Andainya hati bakhil kepiting,

Usah mengeluh orang membalas.

Belah buluh melantai titi,

Sungai mengalir antara tebing,

Usah mengeluh gusar di hati,

Nasib bergilir jangan kepiting.

Melodi syahdu liriknya lengkap,

Malam kelam pasang pelita,

Ingin mengadu tidak terucap,

Kata terendam dek air mata.

Pemetik kecapi di tepi paya,

Melodi syahdu liriknya lengkap,

Terasa sepi berteman cahaya,

Ingin mengadu tidak terucap.

Terbang rendah burung ke bendang,

Pemetik kecapi di tepi paya,

Mimpikan indah igau bertandang,

Terasa sepi berteman cahaya.

Burung kedidi terbang merata,

Murai batu terbang berlegar,

Sayur keladi berulamkan pegaga,

Pucuk paku tumbuhnya meliar.

Burung tekukur di dahan kerdas,

Merayap musang di pohon kekabu,

Cendawan kukur digulai pedas,

Jantung pisang dibuat kerabu.

Bakar bahulu di bulan ramadan,
Letih puasa anak mak Siti;
Bersusah-susah dahulu bersenang-senang kemudian,
Doa dan usaha itu yg pasti.

Senangin ada satu di paya,
Seratus kelisa ikan di kali;
Rajin berusaha tentu berjaya,
Berputus asa jangan sekali.

Dari kecil sudah belajar semua kitab,
Untuk mendapat ilmu dunia & akhirat;
Semua bukan untuk merasa hebat,
Biarlah kejayaan kita di dunia & akhirat

Padi bukit padi huma,
Pulang senja pasang pelita;
Susah senang kita bersama,
Bila berjaya bersyukurlah kita.

Mengidam kerangan kepah kijing,
Dibeli menantu di Pekan Selama;
Berat ringan dipikul dijinjing,
Kejayaan itu milik bersama.

Riuhnya murai nyaring berlagu,

Burung kedidi terbang merata,

Pucuk cemperai si pucuk labu,

Sayur keladi berulamkan pegaga.

Padi bukit di negeri Sabah,
Hasil tuaian bawa bersama;
Setiap kejayaan diraih tabah,
Baru kemanisan bertahan lama.

Padi bukit dinegeri Sabah,
Padi wangi berasnya;
Biar sedikit selalu menambah,
Lama-lama kan banyak jadinya.

Tuai padi jadi kan beras,
Tanak pulut beras usang;
Kerja keras jangan malas,
Usaha sediki tak jadi segantang.

Padi bukit di negeri Sabah,
Hasil tuaian bawa bersama;
Kegigihan Pak Tani sentiasa tabah,
Nikmatnya rezeki dikongsi diterima.

Berenang-renang diketepian,
Bersenang-senang dihari kemudian;
Bersusah payah nak capai impian,
Harap usaha jangan disia-siakan.

Teduhan leban di banir mempelam,

Riuhnya murai nyaring berlagu,

Ayam di reban ikan di kolam,

Pucuk cemperai si pucuk labu.

Kutip terung di penjuru halaman,

Teduhan leban di banir mempelam,

Keliling kampung sumber makanan,

Ayam di reban ikan di kolam.

Burung pipit di rumpun lengkuas,

Kutip terung di penjuru halaman,

Hidupnya sempit dunianya luas,

Keliling kampung sumber makanan.

Terbang burung ke pohon kelepung,

Burung pipit di rumpun lengkuas,

Biar terkurung hidup di kampung,

Hidupnya sempit dunianya luas.

Taghik upih polopah pinang,

Bobunyi balam bobunyi taktibau,

Lum bulih nak balik bawak botonang,

Tokughung lam ghumah pueh molilau.

Jatoh ko payo keq tobeng maman,

Taghik upih polopah pinang,

Tokonang yo keq kampong laman

Lum bulih nak balik bawak botonang.

Buah compodak buah bidagho,

Jatoh ko payo keq tobeng maman,

Dighi tocampok nun ko utagho,

Tokonang yo keq kampong laman.

Timbang setahil buah keranji,

Langsat bidara dalam perahu,

Gulai keladi penuh setingkat,

Andai jahil pergi mengaji,

Jauh kembara mencari guru,

Santun peribadi ilmunya berkat.

Ikan di sawah mari ditangkap,

Usah direngkuh buluh gelegar,

Alas celana duduk di lantai,

Ilmu Allah tak habis terungkap,

Usahlah angkuh andainya pintar,

Jangan terhina ketika tak pandai.

Di atas beting lipat celana,

Pohon rambutan di pagar kawat,

Ikan di sawah mari ditangkap,

Seluruh ranting menjadi pena,

Tujuh lautan menjadi dakwat,

Ilmu Allah tak habis terungkap.

Kain pelikat dibuat sampin,

Batik lepas ikat di pinggang,

Bangsa tergugat kerana pemimpin,

Kuasa terlepas ke tangan orang.

Angin menderu damainya alam,

Bagaikan ratib dalam gelita,

Kaedah berguru warisan silam,

Adab tertib didikkan pendeta.

Panas mentari cerah cuaca,

Angin menderu damainya alam,

Disiplinkan diri buku dibaca,

Kaedah berguru warisan silam.

Buat ampaian redup lindungan,

Panas mentari cerah cuaca,

Gendala capaian putus hubungan,

Disiplinkan diri buku dibaca.

Pagi-pagi makan kurma,
Minum bersama air bali;
Susah payah hidup bersama,
Biar senang rasa dihati.

Kerap mandi dipinggir kali,
Sejuk dingin didinihari;
Harap hati menerima budi,
Taburlah dulu budi sendiri

Akan kusahut seruan hasratmu,
Ku sematkan kukuh di kalbu;
Ku tunggu kejayaan tanpa jemu,
Selagi hayat sanggup ku tunggu.

Pohon berangan hujung belukar,

Buat ampaian redup lindungan,

Modul di tangan mata di layar,

Gendala capaian putus hubungan.

Apa ditenong apa dibelek,
Adakah hilang tersilap simpan;
Kejayaan tidak datang bergolek,
Diraih dengan usaha dan cobaan.

Berhenti di gua membuka bekal,
Makan bersama berdua-duaan;
Berikhtiar, berdoa, dan tawakal,
Itulah rahsia capai kejayaan.

Ingin kurasa belaian kasihmu,
Ingin aku sangat rasakan;
Jika kejayaan datang bertamu,
Bersyukur kita kepada Tuhan.

Bangun pagi mesti mandi,
Biar badan jadi sihat;
Kalau rezeki nak menjadi,
Berusaha keras pasti dapat.

Duduk termenung ditepi kali,
Lihat si puyu berenang renang;
Tumpah keringat mencari rezeki,
Usaha ikhlas penuh tenang.

Anyaman raga berbunga sarat,
Berisi gamat beralas sekam;
Berjuang hingga kehujung hayat,
Terasa nikmat kejayaan digenggam.

Juadah pagi kuih penganan,
Diiring dengan si buah berangan;
Kejayaan bukan untuk tontonan,
Rezeki yang lebih hulur sumbangan.

Rumpun papaya tepi penjuru,

Pohon berangan hujung belukar,

Bertemu di maya resam berguru,

Modul di tangan mata di layar.

Batas sejajar tanam peria,

Rumpun papaya tepi penjuru,

Resam belajar berubah cara,

Bertemu di maya resam berguru.

Empat penjuru pagar berduri,Batas sejajar tanam peria, Murid dan guru mengurung diri,Resam belajar berubah cara.

Jiran sebelah pintu terkatup, Empat penjuru pagar berduri, Lima sekolah diarahkan tutup,Murid dan guru mengurung diri.

Orang seberang penghuni desa, Jiran sebelah pintu terkatup,Angkara seorang tak faham bahasa,Lima sekolah diarahkan tutup.

Padi huma padi bukit,
Tumbuh subur sepanjang banjaran;
Usaha tanpa mengenal perit,
Kejayaan diraih penuh kenikmatan.

Berdayung sampan menuju pengkalan,
Membawa dagangan untuk jajaan;
Jangan kecundang dik kegagalan,
Usaha itu tangga kejayaan.

Yanie Rose tepok tangan,
Dua tangan nampak bersih;
Pantun saya suka berangan,
Ku ucapkan terima kasih.

Pergi pasar beli rempah,
Jangan lupa beri ikan;
Hidup ini harus bersabar,
Rajin usaha pasti kejayaan.

Anak panglima pergi kehulu,
Sarat sampan penuh durian;
Biarlah kita bersakit dahulu,
Pasti bersenang kemudian.

Masak rondang dalam kawah,
Boleh di makan bersamo-samo;
Nak hidup sonang memang susah,
Usaho lobih pasti berjayo.

Masak lauk ikan tenggiri,
Ambil sedikit buat bekalan;
Berusaha majukan diri,
Di mana ada kemahuan di situ ada jalan.

Padi pulut padi melukut,
Sudah dituai penuh seraga;
Rezeki sedikit jangan kedekut,
Rahmat Allah tidak terduga.

Balik ke pangkal dari penghujong,
Sesat jalan jika tak bertanya;
Kalau tidak dipecahkan ruyong,
Bagaimana nak dapat sagunya.

Padi dibukit elok dibaja,
Baja diambil diseberang jalan;
Hasil sedikit tidak mengapa,
Usahakan lebih untuk kejayaan.

Pukul telur buat bahulu,
Enak makan diwaktu petang;
Bersusah payah kita dahulu,
Hasil kongsi dengan tersayang

Tanjung Piai di tepi laut,
Peraturan diakur di pilihan raya;
Hasil dituai kesyukuran disebut,
Keringat yang gugur berbaloi akhirnya.

Makan papaya dikunyah lumat,
Rasanya manis kalahkan ciku;
Menuju jaya arah matlamat,
Sabar merintis jalan berliku.

Padi di bukit simpan graha,
Dibuat tapai beras yang perang;
Sakit sedikit kerna usaha,
Jaya dicapai tersenyum girang.

Hujan salju memecah awan,
Beratnya sarat umpama batu;
Untuk menuju pintu kejayaan,
Amalkan solat di awal waktu.

Beras pulut di buat tapai.
Dibuat oleh mak Bedah;
Usaha ikhlas pasti di capai,
Segala kepayahan terasa indah.

Bermain rakit di musim bah,
Sambil menyelok ikan linang;
Berdikit-dikit kita bersusah,
Esok-esok menuai senang.

Padi bukit dari Bengkulu,
Siram benih untuk semaian;
Bersakit-sakit kita dahulu,
Bersenang-senang kita kemudian.

Padi bukit dari Sabah,
Hasil tuaian bawa bersama;
Usaha gigih jangan mengalah,
Ada kejayaan kongsi bersama.

Mengail bawal usah mengeluh,
Tepian titi dipancar cahaya;
Usaha terawal bermandi peluh,
Digenggam nanti sekalung jaya.

Padi bukit di negeri Sabah,
Hasil tuaian bawa bersama;
Banyak sedikit hendaklah tabah,
Cari rezeki kita bersama.

Tak datang jika tiada pelawaan,
Jadi haram jika dimakan;
Dulu tangga pendakian kejayaan,
Sekarang lift suis ditekan.

Dari Melaka pergi ke Segamat,
Singgah sebentar di tepi tanjung;
Kejayaan tiada titik penamat,
Ia satu perjalanan tiada penghujung.

Ingin ku selam lautan hatimu,
Ingin aku terus mencuba;
Mengejar kejayaan tanpa jemu,
Jangan disertakan sifat haloba.

Padi bukit di Negeri Sabah,
Hasil tuai bawa bersama;
Segala kepayahan tetap tabah,
Usaha keringat dikongsi bersama.

Duduk membaca diatas titi,
Segar disapa angin yang nyaman;
Biarlah apa hasilnya nanti,
Jadikan usaha satu pengalaman.

Padi bukit dinegeri Sabah,
Hasil tuai bawa bersama;
Kalau kita selalu bersabar,
Harta yang sikit kongsi bersama.

Kek cokelat dan cek mek molek,
Beralas upih mengganti loyang;
Yang bulat tak datang bergolek,
Yang pipih tak datang melayang.

Tiada buloh gunakan rotan,
Rotan pengikat kemas simpulan;
Sesal kemudian tiada pendapatan,
Tidak dicuba tiada kejayaan.

Padi bukit di negeri Sabah,
Hasil tuaian bawa bersama;
Susah payah hadapi dengan tabah,
Moga kejayaan menjadi nyata.

Padi bukit sedap terasa,
Negeri Sabah memangnya kaya;
Jangan sesekali berputus asa,
Resepi hidup untuk berjaya

Ikan todak di buat colek,
Di basuh bersih jemur di laman;
Rezeki tidak datang bergolek,
Berusaha gigih tunggak kejayaan.

Padi bukit di negeri Sabah,
Hasil tuaian bawa bersama;
Terima kasih kapada juruhebah,
Selalu menyajikan lagu-lagu kenangan lama.

Padi bukit di negeri Sabah,Hasil tuaian bawa bersama;Besar sungguh pengorbanan ibu ayah, Kesenangan kini dikecapi seisi keluarga.

Padi bukit dinegeri Sabah,
Hasil tuaian dibawa bersama;
Biar bersakit jatuh rebah,
Rezeki diraih kongsi semua.

Gelap di ruang tiada cahaya,
Luar muara angin bertiupan;
Semangat juang bina kerjaya,
Maju sejahtera masa depan.

Padi bukit dinegeri Sabah,
Hasil tuai bawa bersama;
Susah senang Anugerah Allah,
Ujian dari nya kena terima.

Enak sungguh buah berangan,
Di bawa orang seberang lautan;
Tekun dan sabar asas kejayaan,
Rajin berusaha penentu kesenangan.

Buat rakit dari buluh,
Buluh datang dari seberang;
Biar sakit seluruh tubuh,
Kejayaan datang hatipun senang.

Ukiran gong,tepian dadih Ikan kurau,tepian bersisaJangan tersinggong,jgn bersedihCuma bergurau,perkara biasa

Kutip cendawan tepi titi Gugur merata bunga kembojaJangan kawan bersusah hati Berpantun kita bergurau saja

Usah pangkah hingga terbelahterbelah susah hendak dikatupBelum langkah awal bismillahalhamdulillah langkah penutup

Pokok merimbun pokok melatiDi tepi sekolah pokok jatiApa pun boleh diperolehi Sekiranya langkah tidak terhenti.

Lereng didaki lurah turuni bekal berkaki cukup kepetangDimana rezeki perlu dicaritidak rezeki bergolek datang

Kain dijemuran sudah basahDiperah disitu diletak disanaSelagi ada kekuatan melangkah Rezeki itu tidak kemana...

Usah goyah saat di sergah andai berhati rasa keselesaanJerit payah tercapai sudah, hanya menanti kecap kejayaan

Tanjung rasah, kuala kota nian.. Batu serdak,tepian nisan.. Sudah bersusah payah,mengapai impian..Itu tidak menjadi alasan

Ada sekuntum di dalam gelasditiup angin hilang semerbakLontar senyum tidak berbalas zahir kepingin batin menidak

Sungguh sakit terpijak duri semalu,Sakit lagi jika tertusuk duri landak,Hendak membalas terasa malu Entah kan tuan sudi berteman ke tidak

Di pagi hening bunyi seruling irama diolah membawa sebakHingga juling asyik menjeling puan sebelah buat tak nampak

Hari panas menjemur kainKain dijemur sama seiring Tuan memandang mata kelainBaru ku perasan mata mu juling

Lagu nyanyian baba nyonyalirik beralas di dalam nyanyianSinis senyuman manis tandacukup dibalas terpukau jangan

Makan rambutan terasa manis..Penuh onak duri ranjau.. Tuan hanya tersenyum sinis..Mana mungkin hati terpukau..

Air diminum cukup segelas hilang dahaga penat bermain Rasa senyum bagai dibalaskenapa dimata pandang kelain

Cantik anyaman si daun palas Hiasan meja di tepi pintuManis senyum mu sudah di balasTuan saja buat tak tahu

Bau semerbak jauh kesanahati berkobar dalam pencarianSatu jambak berbagai warna rasanya sukar untuk kepastian

Cantik permata dari Labuan Bawa kemari dibungkus kain Didepan mata tuan tak perasanRupanya hati tuan ketempat lain

Daun palas si daun kelapaanyam di jadi sebuah ragaTidak dibalas tak mengapa asalkan di hati nawaitu ada

Harum durian dari anambas, Ribut hujan di Melaka, Senyum tuan bukan tak nak dibalas,Takut tuan tidak terima

Sama kenari ingin terbangkini tiada tempat kesukaanBila mencari waktu hilang itu tanda satu penghargaan

Burung tempua, bersarang lagi Burung helang, terbang tinggi Ketika ada, tidak dihargaiKetika menghilang, baru mencari..

Tertumpah minyak,terkena pukat.. Hitam jelaga,mengotori kemboja.. Walaupun banyak,tempat memikat.. Di sini juga,selesa bermanja..

Bila berkubang di dalam kali tempat main di tengah padangSangka terbang tidak kembali didahan lain membuat sarang

Bersama kulaan solat dhuha,
Cuaca redup awan berlabuh;
Tiada kejayaan tanpa usaha,
Jika hidup berpeluk tubuh.

Kuih keria dari keledek,
Makan bersama di dalam dulang;
Yang bulat takkan datang bergolek,
Yang pipih takkan datang melayang.

Anak kera duduk menggaru,
Bermain jinak bersama tuan;
Hati gembira rasa terharu,
Melihat anak bergelar graduan.

Benang emas jahit di bucu,
Selendang sutera berikan puteri;
Usaha gigih tak kenal jemu,
Sinar kejayaan sedia menanti.

Memetik labu di kala petang,
Bersama Leha cantik bergaya;
Biar beribu halangan mendatang,
Gandakan usaha pastikan berjaya

Dari kucing ke pekan Tuaran,
Bandarnya cantik jadi kebangaan;
Susah dahulu jadi cabaran,
Untuk mencapai nikmat kejayaan.

Patah ranting di tengah dahan,
Pokok pinang tumbuhnya rapat;
Setiap kejayaan kurniaan Tuhan,
Cuma hadirnya lambat atau cepat.

Jangan diharap padi seberang,
Padi huma atas bukit;
Hidup jangan susahkan orang,
Usahakan rezeki walau sedikit.

Pagi hari terasa hangat,
Sambil mengcangkul tepi halaman;
Rajin berusaha kuat semangat,
Pasti kejayaan dalam genggaman.

Padi bukit di negeri Sabah,
Hasil tuaian bawa bersama;
Biar sakit bersusah payah,
Pahit akan manis akhirnya.

Teguh palang,tepian huma.. Seekor ikan,terikat jala.. Saya menghilang,bukannya lama.. Sekarang kan,masih bersama semula..

Daun selasih buat pengalas,hiasan indah dalam jambangan. Kenapa masih belum dibalas,selalu sudah dilontar senyuman.

Tinggi-tinggi pokok kelapa Panjat takut sering beranganSuami isteri ibu & bapa Bekalan syurga dilupa jangan

Beli pari langsung dibelah, Bagikan ke keluarga pak lurah, Bagi isteri yang sholehah, Jaminan syurga dari Allah,

Beli pari langsung dibelah, Bagikan ke keluarga pak lurah, Bagi isteri yang sholehah, Jaminan syurga dari Allah,

Ikan di air melompat-lompat,
Ikan bernama si ikan laga;
Jaga kesihatan supaya sihat,
Agar bergembira seluruh keluarga.

Ikan di air melompat-lompat,
Ikan bernama si ikan laga;
Kalau terseliuh sendi dan urat,
Sapu dengan minyak geliga

Ikan di air melompat-lompat,
Ikan bernama si ikan laga;
Bila sihat terkinja terlompat,
Udah sakit minta dijaga.

Ikan di air melompat-lompat,
Ikan bernama si ikan laga;
Makan berfikir jangan tak sempat,
Sihat selama tubuh dijaga.

Ikan di air melompat-lompat,
Ikan bernama si ikan laga;
Cuaca jerebu pandangan tersekat,
Lapik hidung pernafasan dijaga.

Ikan di air melompat-lompat,
Ikan bernama si ikan laga;
Bersenam jangan terlebih lompat,
Kalau sakit siapa nak jaga.

Ikan di air melompat-lompat,
Ikan bernama si ikan laga;
Rajin rajin makanlah ubat,
Kesihatan penting untuk dijaga.

Ikan di air melompat-lompat,
Ikan bernama si ikan laga;
Bila sakit dirawat cepat,
Agar tidak merisaukan keluarga.

Ikan di air melompat-lompat,
Ikan bernama si ikan laga;
Amalkan gaya hidup sihat,
Tahap kesihatan selalu dijaga

Ikan di air melompat-lompat,
Ikan bernama si ikan laga;
Bersama berfikir putuskan pendapat,
Peranan bersama kebersihan dijaga.

Tiap pertolongan ada makna, bila berdikari rezeki ditambahTanpa sokongan tak kemana, akhir sendiri terima musibah.

Di sinar suria rehat di anjung, Cuaca cerah terbang rerama, Peribadi mulia tetap di sanjung, Jujur amanah paling utama.

Tumbuh di lata pohon beranganSebelahnya titi menuju rawa Dalil dan fakta sekadar sokonganKebenaran pasti terserlah jua

Tiba berarak bawa bersama,ribut dan hujan asyik berlaga;Busuk tidak tersimpan lama, waktu ketetapan terhidu juga.

Kupu-kupu & Rama-ramaSerupa seiras banyak juga bezanyaJujur amanah paling utamaKepalsuan terbit pada akhirnya

Burung walit terbang ke kiri, lama ke kiri berubah kebarat;Berputar belit pentingkan diri, leher sendiri akhirnya terjerat.

Rimbun keladi,tepian seberangTanah landai,tepian berduri Biar berbudi,di sanjung orangAsalkan pandai,membawa diri

Burung kedidi burung kedasih,Terbang rendah dekat tambatan,Kerana budi terpaut kasih,Tersulam indah dalam ingatan.

Burung kedidi terbang di hutan,Turunnya tenang di tanah gambut;Setitis budi segunung intan, Kasihnya dikenang mulut menyebut.

Sedap ketupat disediakan ibu,Lemak rasa kelapa sebutir,Budi terpahat di dalam kalbu,Nama sentiasa bermain di bibir.

Senyuman manis sering terukir..Anak dara masih perawan.. Nama nya jadi sebutan di bibir.. Kerana budi jasad tertawan..

Jalin benang sirat berwarnaTambah seri letak peradaMakin di kenang munajat doaBercambah budi semarak pahala.

Pokok ijuk di tepi titi Daun disiat simpan di humaJanganlah merajuk berjauh hatiKenangkanlah saat bahagia bersama

Ikan di air melompat-lompat,
Ikan bernama si ikan laga;
Di saat akhir memang tak sempat,
Kesihatan bersama awalnya dijaga

Ikan di air melompat-lompat,
Ikan bernama si ikan laga;
Jerebu melanda di segenap tempat,
Awasi keluarga kesihatan dijaga.

Ikan di air melompat-lompat,
Ikan bernama si ikan laga;
Minumlah air sebanyak dapat,
Di musim jerebu kesihatan dijaga.

Ikan di air melompat-lompat,
Ikan bernama si ikan laga;
Minumlah air selagi dapat,
Badan sama hendak dijaga.

Ikan di air melompat lompat,
Ikan bernama si ikan laga;
Kalau tak sihat berubat lah cepat,
Agar segera terasa lega.

Ikan di air melompat-lompat,
Ikan bernama si ikan laga;
Hidup jgn kuat mengumpat,
Nanti mati tak bau syurga.

Ikan di air melompat lompat,
Ikan bernama si ikan laga;
Hidup kita biarlah bermuafakat,
Negara aman rakyat sejahtera.

Ikan di air melompat - lompat,
Ikan bernama si ikan laga;
Rajin bersenam kita kan sihat,
Semakin berusia kenalah jaga

Ikan di air melompat-lompat,
Ikan bernama si ikan laga;
Tidur malam biarlah tepat,
Moga kesihatan elok terjaga.

Ikan di air melompat-lompat,
Ikan bersama si ikan laga;
Dulu terpinggir kini mendapat,
Kasih di sukma seluruh raga.

Ikan di air melompat-lompat,
Ikan bernama si ikan laga;
Akibat jerebu hidung tersumbat,
Makan ubat barulah lega.

Ikan di air melompat-lompat,
Ikan bernama si ikan laga;
Kalau kita hendak sihat,
Kesihatan sentiasa perlu dijaga.

Ikan di air melompat-lompat,
Ikan bernama si ikan laga;
Asap hadir begitu cepat,
Demam selesema berjaga-jaga.

Ikan di air melompat-lompat,
Ikan bernama si ikan laga;
Kalau sakit berubatlah cepat,
Kesihatan wajib selalu dijaga.

Ikan di air melompat lompat,
Ikan bernama si ikan laga;
Rajin-rajin lah makan ubat,
Supaya kesihatan sentiasa terjaga.

Ikan di air melompat -lompat.
Ikan bernama si ikan laga.
Amalan sihat membawa berkat.
Keharmonian hidup kita sekeluarga.

Ikan di air melompat-lompat,
Ikan bernama si ikan laga;
Jaga pemakanan badankan sihat,
Kekal bahagia di samping keluarga.

Ikan di air melompat-lompat,
Ikan bernama si ikan laga;
Jerebu mutakhir semua tempat,
Mari bersama kesihatan dijaga.

Ikan di air melompat lompat,
Ikan bernama si ikan laga;
Amalkan lah gaya hidup yang sihat,
Untuk kebahagiaan seisi keluarga.

Ikan di air melompat lompat,
Ikan bernama si ikan laga;
Senaman ringan selalu di ingat,
Mudahan sihat siaga.

Ikan di air melompat lompat,
Ikan bernama si ikan laga;
Kini jerebu ramai tak sehat,
Kesihatan diri perlu dijaga.

Ikan di air melompat-lompat,
Ikan bernama si ikan laga;
Bila sakit pergi berubat,
Kesihatan kita perlu dijaga

Ikan di air melompat lompat,
Ikan bernama si ikan laga;
Kalau sakit makan ubat cepat,
Kalau dah melarat payah nak jaga.

Ikan di air melompat- lompat,
Ikan bernama si ikan laga;
Makan ubat diwaktu yang tepat,
Sayangi diri kesihatan baik sangat berharga.

Ikan di air melompat lompat,
Ikan bernama si ikan laga;
Bangun pagi terasa sihat,
Bila kesihatan sentiasa di jaga.

Makan lemang si juru mudi Duduk berdua bernostalgiaHidup memang tiada abadiKini susah, kelak bahagia

Manusia banyak membuat salahDiulangi sekali-kali jangan Jangan mudah menyerah kalah Hidup ini suatu perjuangan

Ke kuala daik,memetik lada..Buah berangan,tepian padi..Berbuat baik,biarlah berpada.. Jadi sanjungan,kerana budi

Kuncup ditaman bunga kenanga Kini mati lupa disiram Hidup jangan berputus asaKita musti punya azam

Kuih bahulu dalam acuan Air selasih dicampur halwaSabar dahulu menempuh ujianPastinya kasih bertaut jua

Emas sepuh tapak kuda, Pedang samurai suasa berhulu.Galangnya rapuh, teguh tiada,Terhapus longlai diangin lalu.

Hilang ampuh,patah cemati

Tetap kukuh,tiang meranti..

Biar teguh sampai di hati..

Tetap tumbuh kasihnya, tiada galang ganti

Selasih diisi dalam cawan, Gula ditambah jadi manisan,Kasih sayang hanya mainan, Kita bertemu dalam igauan.

Pikul beras di atas bahu..Tiada kain baju di alas.. Kalau anak dara tidak mahu.. Cuba cari janda berhias..

Hidang sireh di dalam puanSireh sekapur enak rasanyaMalang sungguh nasibmu tuan Cubalah petua mandi bunga

Ular sawa ular lidi Anak kuda jatuh titiJika dara tidak sudi Cari janda pilihan hati

Anak soleh bernama rauf Pergi ke masjid memakai kainJika tidak jumpa peneman hidup Minta bantu ke orang lain

Kuala kota,tepian batu Pohon kari,sebelah mengkudu.. Orang bercinta,memang macam tu.. Setiap hari,duduk merindu..

Kuala kota,tepian batu Pohon kari,sebelah mengkudu.. Orang bercinta,memang macam tu.. Setiap hari,duduk merindu..

Menjala ikan membawa guni,Untuk diisi berjenis ikan. Sekejap di sana sekejap disini,Mana satu ndakku turutkan.

Tepian titi,bertanah landai..Akar serdak,cuma hiasan.. Ambik hati,kena lah pandai.. Agar tidak,menjadi paksaan..

Biji durian jangan ditelanBiji kelapa hempas saja ke pinggan Kalau sembelit sudah sebulan Andai melepas..beku hidung satu kampungan

Indah sungguh pakaian ratuLemah lembut bila berjalan.Sampai hati kata begitu Saya sembelit sudah sebulan.

Kaki luka terpijak paku Sakit amat paku karat Tak buat mana nak ngaku Mungkin Pak Kuntong yg terlajak buat.

Air pasang meredah pengkalanRibut kencang baru nak reda Bodohnya berak di tengah jalanTandas moden sedia ada

Pandang langit tengok Bulan Bilang Bintang susun bejajarKalau dah berhenti ditengah jalan Nampak sangat tak belajar thaharoh.

Belayar di laut dengan bahteraDisapa lembut ombak memalu Didoakan semua sihat sejahteraSemoga ceria hari berlalu

Kalau sakit bawa lah berubat..Jam lima berita terkini..Waalaikumsalam buatmu sahabat.. Sering-sering lah jenguk ke sini..

Pohon ketumbar daunnya jarangJarang disiram si air hujanKerana tugas,lama tidak bertandangAlhamdulillah masih diberi kesihatan.

Subur delima di kebun suri,Pohon ketumbar daunnya jarang, Sudah lama tidak kemari,Apa khabar saudara sekarang?.

Pergi ke Peramu di petang redup, Singgah sekejap di Kuala Jati, Berhijab kamu semasa hidup, Sebelum dihijab pabila mati.

Buah kueni rasanya sedap,Berangkat pagi menuju laut, Barulah diri teringat berhijab,Saat menghadapi sakratul maut,

Hendak daun diberi daun,Dalam daun ada ubat,Hendak pantun diberi pantun, Dalam pantun ada nasihat

Senyum ketawa suatu nikmat,walau kadang didalam keresahan. Semoga taqwa dapat ditingkat, dada dilapang serap pengetahuan

Bergayut di tepi dahan, Tangan kiri menjemur kain.Senyum tawa Anugerah tuhan,Gunakan ia sebaik mungkin.

Anak terkukur anak kenari, turun berehat dibatang kelapa.Bila bersyukur setiap diberi,kita mengingat tuhan tak lupa.

Terketar ketar kerana salah..Usah malu kalau bertanya.. Rezeki itu anugerah allah..Bersyukur lah selalu kita padanya

Jika hendak usah alasan, jangan diam membisu kata.Berjaya tidak setiap ujian, saat terpejam manakah kita.

Lama menanti , tak kunjung tibaKaki lenguh , hendak berjalan Rezeki dicari, amal ditimba Moga teguh dalam ujian...

Anak merpati mencari makan nampak merana tidak terdayaLepaskan titi anggaplah ujian sampai kesana tanda berjaya

Dari pagi hingga senja Mencari rezeki di bumi tuhanTiti meniti suka dan dukaUji teruji diri oleh kepayahan

Bila menyengat terasa bisatambah pedih tanpa ramuan Ingat mengingat antara kita moga masih dalam landasan

Jauh berkelah ke Pulau Pangkur Beli seikat buah sawa Pada Allah kita bersyukur meningkat iman dan taqwa

Cantik pantai air membiru, Deras ombak menyapu pasir,Senyum berseri hati berlagu, Gembiranya tidak dapat ditafsir.

Tanah di hilir berbatu batu Tepian sungai mengail patin Kata dibibir memang begituRupanya sudah ada yang lain

Tiada lama tiada baru.. Tiadg manis semanis gula..Kekasih hati di awan biru..Takut tersangkut yang lain pula..

Tepian selasih,tepi semalu..Akar terdampar,tepian palangMengharap kasih,di angin lalu..Khuatir berlapar,tak kenyang kenyang

Tersandar ditepi pagar, Membalut hati terluka, Badan yang lemah menjadi segar,Kata janjimu pengubat duka.

Nyiur gading,puncak mahligai.. Asam kepayang,tersangkut titi..Hancur dinding,tulang berkecai..Kasih sayang,sampai ke mati

Kalau sudi beri lah pendapat.. Gatal sangat di ketik tungau..Pada dia hati tertambat..Mungkin itu di katakan angau..

Atas titi,penuh bersisa Cuaca nyaman ,sampai ke titi.. Kasih di hati,tidak boleh, di paksa.. Berilah senyuman,seikhlas hati..

Burung helang terbang melayang Membuat sarang digunung daikApa diharap kasihnya orangOrang tak sudi carilah lain

Pokok manggis banyak cabang..

Senang di panjat ambil buah nya..

Hati bersih allah pun sayang..

Satu jalan menuju syurga..

Tanam selasih tumbuhnya tidak, Pokok meranti naik meninggi,Andai kasih dibalas tidak, Pasrah hati ketentuan ilahi.

Ikan di air melompat lompat,
Ikan bernana si ikan laga;
Badan sihat hidup berkat,
Keluarga bahagia lebih berharga.

Ikan di air melompat lompat,
Ikan bernama si ikan laga;
Kesihatan tak jaga sakit yang dapat ,
Jaga lah pemakanan seisi keluarga.

Ikan di air melompat-lompat,
Ikan bernama si ikan laga;
Suasana jerebu merata tempat,
Kesihatan diri perlu dijaga.

Ikan di air melompat-lompat,
Ikan bernama si ikan laga;
Jerebu berada di merata tempat,
Ambil langkah berjaga-jaga.

Antara kasih sayang & cinta,
Mana dulu mana kemudian;
Segala bersih impi dicita,
Malaysiaku nusa kebanggaan.

Antara kasih, sayang dan cinta,
Mana dulu mana kemudian;
Bukan sekadar melafaz kata,
Biar nyawa galang gantian.

Antara kasih, sayang dan cinta,
Mana dulu mana kemudian;
Usah disisih ungkapan nyata,
Malaysia maju seiring lambaian.

Antara kasih sayang & cinta,
Mana dulu mana kemudian;
Negara bersih dipandang mata,
Tidak lah malu jadi cacian.

Antara kasih sayang & cinta,
Mana dulu mana kemudian;
Amalan bersih rakyat jelata,
Negara maju tepati impian.

Antara kasih sayang & cinta,
Mana dulu mana kemudian;
Malaysia bersih sasaran kita,
Mari bersatu rakyat sekalian.

Antara kasih sayang dan cinta,
Mana dulu mana kemudian;
Sejarah negara telah tercipta,
Negara Malaysia jadi kebangaan.

Antara kasih sayang & cinta,
Mana dulu mana kemudian;
Negara Malaysia bumi tercinta,
Bersatu padu meraih kejayaan.

Antara kasih sayang & cinta,
Mana dulu mana kemudian;
Demi keharmonian Malaysia tercinta,
Perpaduan & keamanan perlu diutamakan.

Antara kasih sayang dan cinta,
Mana dulu mana kemudian;
Merdeka disambut dengan air mata,
Penuh kesyukuran serta kesetiaan.

Antara kasih sayang & cinta,
Mana dulu mana kemudian;
Bumi Malaysia negara kita,
Demi pertiwi rela berkorban.

Antara kasih sayang & cinta,
Mana dulu mana kemudian;
Kasih sayang & cinta pandangan di mata,
Cintai negara menjadi kewajiban.

Antara kasih sayang & cinta,
Mana dulu mana kemudian;
Demi Malaysia yg ku cinta,
Ku rela berkorban bermati-matian.

Antara kasih sayang dan cinta,
Mana dulu mana kemudian;
Memang benar bagai di kata,
Negara Malaysia yang di utamakan.

Antara kasih sayang & cinta,
Mana dulu mana kemudian;
Negara bersih negara kita,
Negara dulu diri kemudian.

Antara kasih sayang & cinta,
Mana dulu mana kemudian;
Tak kisah apa yang dipinta,
Keduanya saling bergantian.

Antara kasih sayang dan cinta,
Mana dulu mana kemudian;
Bendera masih dikibar merata,
Cintai malaysia jadi sebutan.

Antara kasih sayang & cinta,
Mana dulu mana kemudian;
Demi Negara yang tercinta,
Jasad dan nyawa rela berkorban.

Gemerlapan berlian di jari,
Pinangan diterima siteruna pilihan;
Yang pertama sayangi diri sendiri,
Sayangi negara jadi taruhan.

Antara kasih sayang & cinta,
Mana dulu mana kemudian;
Darah tertumpah kasih tercipta,
Cinta negara tiada bertepian.

Antara kasih dengan cinta,
Mana dulu mana kemudian;
Sumbangsih negara tercinta,
Sayang selalu indah nian.

Antara kasih sayang & cinta,
Mana dulu mana kemudian;
Malaysia yang kita cinta,
Curah bakti rela berkorban untuk semua sekalian.

Antara kasih sayang & cinta,
Mana dulu mana kemudian;
Demi Malaysia bebas merdeka,
Jiwa raga sanggup ku korban.

Antara kasih sayang & cinta,
Mana dulu mana kemudian;
Dalam hati tertanam cita-cita,
Demi negara sanggup berkorban.

Antara kasih sayang & cinta,
Mana dulu mana kemudian;
Bersihkan jiwa hindarkan dusta,
Namamu Malaysia jadi sebutan.

Disorong bantal bila mengantuk,
Jangan terngadah sesudah terhantuk;
Malaysia maju masyarakat majmuk,
Jangan bergaduh jangan mengamuk.

Lampu cemeni cerminnya bulat;
Kegunaan biasa bagai lantera;
Malaysia ini negara berdaulat,
Makmur sentosa kita pelihara.

Payung terjun tali teraju,
Di pakai tentera segak mengancam;
Malaysia membangun ke arah maju,
Negara sejahtera aman tenteram.

Berkejar di taman anak bertiga,
Berebut kereta barang permainan;
Ke akhir zaman Malaysia dijaga,
Bersatu kita nikmati keamanan.

Sisa terakhir isi juadah,
Di dalam dulang menu berbilang;
Malaysia mengukir sejarah indah,
Nama gemilang warga cemerlang.

Cik Limah duduk ditangga,
Sambil makan buah delima;
Sama-samalah kita majukan negara,
Agar Malaysia terkenal seluruh dunia.

Makan bihun di Pekan Pagoh,
Kedai desa bawah pohon delima;
56 tahun Malaysiaku teguh,
Sejahtera bangsa pertahankan bersama.

Dari pekan menuju ke kota,
Kota terletak di sebelah timur;
Mari hentikan segala sengketa,
Semoga Malaysiaku bertambah makmur.

Halia bara buah mengkudu,
Dijemur orang di atas para;
Marilah kita hidup bersatu padu,
Berganding bahu majukan negara.

Halia dan serai diketuk-ketuk,
Ikan keli di dalam belanga;
56 tahun Malaysia dibentuk,
Semoga terus gah di mata dunia.

Pagi hari pergi membajak,
Bawa bekal sayur tauhu;
Pemimpin dipilih pemimpin bijak,
Sungguh benar katamu itu.

Sayang Sarawak lagu diminati,
Perlahan rentak bukannya zapin;
Sabah Sarawak sentiasa di hati,
Mestilah bijak memilih pemimpin.

Berangan pergi ke Osaka,
Sebab disana tinggal kawan;
Kemakmuran dibagi sama rata,
Sabah dan Sarawak dilupa jangan.

Berdiri teguh bukan rahsia,
Megah berkibar jalur gemilang;
Tinggi nilai kita Malaysia,
Kedaulatan negara tetap disandang.

Antara batu dan kaca terbit cahaya,
Cahaya datang dari mana tidak kira;
Malaysiaku rasa bahagia,
Rakyat semua sihat dan sejahtera.

Jahit labuci tercucuk jarum,
Labuci dijahit berpuluh biji;
56 tahun sudah bersatu kaum,
Aman maju teguh berdiri.

Bijak pendeta amatlah kagum,
Banyak pengalaman selalu berkongsi;
Jauhi sengketa antara kaum,
Malaysia aman rakyat harmoni.

Anak Cina asalnya Melaka,
Bila berjalan mahu berteman;
Sudah berzaman Malaysia merdeka,
Bersama kita kekalkan keamanan.

Asia ke batu kikir,
Kuda belang naik pedate;
Hari Malaysia sudah terukir,
Tidakkan hilang di sudut hati.

Asalnya kudup menjadi buah,
Kitaran biasa pokok papaya;
Aku hidup di bumi bertuah,
Berbagai bangsa serta budaya.

Pagi hari memetik buah,
Buah rambutan manis rasanya;
Aku hidup di negara bertuah,
Berbagai bangsa berbagai budaya.

Kembang teratai tepi perigi,
Sayang tebu habis berbuku;
Kesetiaan tidak berbelah bagi,
Kerana disini tumpah darah ku.

Pergi berkelah membawa khemah,
Bawa bekalan juga minuman;
Malaysia harmoni penyatu ummah,
Sentiasa dikenang sepanjang zaman.

Ke Batu Kikir mencari anak dara,
Untuk dijadikan penghias taman;
Malaysia aman dan sejahtera,
Mari bersama kita kekalkan.

Bunga ros bunga amnesia,
Dibeli orang dihujung tanjung;
56 tahun lahirnya Malaysia,
Sama menjaga sama menjunjung.

Pergi ke Miri mencari rumbia,
Ke Lahad Datu membeli penyagat;
Malaysia dikenali seluruh dunia,
Kekal bersatu demi sejagat.

Keris melayu lambang sejati,
Tepak sirih diatas dulang;
Biar nyawa galang ganti,
Namamu Malaysia tetap di julang.

Kapal belayar meredah lautan,
Dibadai ombak setiap masa;
Malaysia dibentuk ramai terkorban,
Bersatulah kita semua bangsa.

Berbagai kaum hidup bersama,
56 tahun Semenanjung Sabah Sarawak telah bersatu;
Malaysia cemerlang idaman rakyat jelata,
Tetaplah berdiri gagah serta maju.

Pergi kuala mencari petir,
Petir dicari buat si dara;
Janji Malaysia jangan dimungkir,
Kalau mungkir buruk padahnya.

Sayur pegaga tumbuh melata,
Di buat urap menambah selera;
56 tahun malaysia bertakhta,
Jaga bersama kedamaian negara.

Sinar mentari di Gunung Raya,
Nampak dari pulau Satu;
Berlainan bangsa agama dan budaya,
Pupuk muhibbah hidup bersatu.

Pahlawan ke empat bernama Lekir,
Pantang menyerah sebelum rebah;
56 tahun Malaysia terukir,
Bersatu kita dalam muhibbah.

Menuju masjid tunaikan solat,
Azan bergema lunak suara;
Malaysia maju negara berdaulat,
Aman makmur rakyat sejahtera.

Empat dara bersama empat jejaka,
Duduk setempat di sebuah desa;
Malaysia kita tetap lah merdeka,
Aman damai rakyat berbilang bangsa.

Dari desa teruna berlima,
Singgah di pekan membeli santan;
Hari Malaysia diraikan bersama,
Tak kira kaum amalkan kemuafakatan.

Jauh berkelana bersama teman,
Dari Johor sampai ke Kelantan;
56 tahun Malaysia aman,
Bersama kekalkan sepanjangan zaman.

Beruk melompat dari pokok ke pokok,
Mendapat buahan amatlah gembira;
56 tahun Malaysia telah terbentuk,
Tetaplah berdiri gah di pesada dunia.

Hangat dibendang ketika menuai,
Usaha bersungguh rezeki menjelma;
Semangat pejuang wajib disemai,
Negara Malaysia kita jagalah bersama.

Berlari-lari ditepi paya,
Bergurau senda rakan berlima;
Tolak ketepi beza budaya,
Bina Malaysia agenda utama.

Jauh-jauh berkirim salam,
Dekat-dekat saling menyayang;
Tersohor ia seluruh alam,
Masyhurnya tiada terbilang.

Bunga senduduk daun semalu,
Tumbuh melata tepi belukar;
Malaysia hebat tanah air ku,
Maruah negara jangan tercalar.

Sedap menghirup kuah laksa,
Kuah di bubuh si anak dara;
Kita hidup berbilang bangsa,
Bersatu teguh untuk negara.

Hari selasa ke Pekan Mantin,
Pergi berteman orang berlima;
Anak Malaysia yang prihatin,
Kekalkan keharmonian tanggungjawab bersama.

Jalur gemilang megah perkasa,
56 tahun Kita bersama;
Sabah Sarawak semenanjung Malaysia,
Bersatu hati tetap setia.

Jauh berkelana ke Batu Kikir,
Dari desa teruna berlima;
56 tahun Malaysia terukir,
Amanah bangsa belalah bersama.

Cantiknya dara tersenyum manja,
Sambil bercerita memakan buah;
Rakyat sejahtera dinaungi raja,
Di Malaysia tercinta negara bertuah.

Baju kebaya pakaian kebangsaan,
Sungguh terkenal seluruh asia;
Rukun negara lambang raja berperlembagaan,
Itulah jati diri rakyat Malaysia.

Buruk pangkalan kerana berbatu,
Batu menampan kelodak berlumpur;
Rukun negara membuat rakyat bersatu,
Semoga negara bertambah makmur.

Kejaran angsa tepi muara,
Gugur bidara buat mainan;
Berbilang bangsa setia negara,
Rukun negara buat pedoman.

Pagi hari sarapan roti,
Jangan lupa guna sudu;
Raja adil raja dihormati,
Berbilang kaum bersatu padu.

Rukun Negara tanda hormat,
Panduan kita semuanya;
Hidup kita pasti selamat,
Ikutlah semua agenda nya.

Kuih bulat pembuka selera,
Berisi inti disukai ramai;
Raja berdaulat rakyat sejahtera,
Merdeka dinikmati aman damai.

Berdiri teguh tugu negara,
Tanda pahlawan banyak berjasa;
Amalkan prinsip rukun negara,
Insyaallah sejahtera aman sentosa.

Merimbun ara tepi telaga,
Tanam halia sisi kuini;
Rukun Negara amalan warga,
Demi setia hidup harmoni.

Kebaikan raja hati tersentuh,
Raja mahkota junjungan rakyat;
Rukun negara harus di patuh,
Hidup harmoni sepanjang hayat.

Ayat disusun tidak ketara.
Mengatur kata berbudi bahasa;
Lima prinsip rukun negara,
Berpegang teguh peyatuan bangsa.

Cantik di lihat kain sutera,
Di pakai oleh si dara jelita;
Raja berdaulat payung negara,
Aman sentosa rakyat jelata.

Cantik warna ayam serama
Cuaca terik sambil berjemur
Lima rukunegara patuhi bersama
Malaysia berdaulat aman dan makmur

Usah diamal makanan segera,
Tidak baik untuk kesihatan;
Prinsip perlembagaan rukun negara,
Rakyat perlu jadikan amalan.

Payung mahkota tertahta belian,
Putri manis tersimpul di beranda;
Raja cemerlang tunggak kejayaan,
Aman makmur di bawah naungan baginda.

Tergigit lidah menjerit aduh!Baiklah kita jangan bergaduh.

Pohon cemara di kebun jiran,
Tempat beradu burung berduaan;
Rukun negara ilham kemakmuran,
Bersatu padu lambang kebahagiaan.

Pohon cemara di tepi hutan,
Tempat beradu si burung bayan;
Rukun negara inspirasi kemakmuran,
Bersatu padu lambang kebahagiaan.

Turun kelura kena cermat,
Kalau gelap pasang pelita;
Rukun negara kena lah hormat,
Tanda kedaulatan raja kita.

Buah bidara biji dikacip,
sama merasa dicampur madu;
Rukun Negara menjadi prinsip,
Berbilang bangsa bersatu padu.

Ke bawah duli doakan sejahtera,
Raja berdaulat berpelembagaan;
Lima prinsip rukun negara,
Menjadi teras kepada perpaduan.

Beli cempedak di daik,Cempedak dari hulu,Mengumpat tidak baik,Perbaik diri dulu

terbang tinggi keluang, terbang bersama kumpulan, perempuan dengan bawang, tidak dapat dipisahkan

Kicap pencicah kerang,Lelaki apa kurang.

Kicap dalam botol Cakap anda tu betul.

Tanam sena tumbuhnya rapat,Di tanah desa arah kuala, Apa guna umpat mengumpat, Tanggung dosa tiada pahala.

Apabila duduk menulis, jangan tertumpah dakwat,apabila duduk di majlis,jangan suka mengumpat.

Sungguh rendang pohon mengkudu,tempat unggas datang bertamu;dalam resah ada rindu,dalam rindu ada kamu.

Baju kebaya kain bercorak
Cantik memikat si gadis desa;
Rukun Negara lima tertegak,
Penyatu rakyat berbilang bangsa.

Banyak sumur dipamah kulat,
Buah longan sibuah duku;
Negara makmur negara berdaulat,
Dibawah naungan Duli Tuanku.

Dari lumpur asalnya belut,
Buat sup enak di makan;
Rukun negara bukan hanya di mulut,
Apalah ertinya jika tak diamalkan.

Malaysia bersih damai dan aman,
Di bawah naungan Seri Paduka Baginda;
Tiga belas negeri tiga Wilayah Persekutuan,
Berpandukan prinsip Rukun Negara.

Buah pauh atas permatang,
Masak sebiji buah delima;
Merantau jauh bak Panglima Awang,
Terpasak ukti Lagi Ternama.

Buah pauh atas permatang,
Masak sebiji buah delima;
Peribahasa manis diulang-ulang,
Pahit ditelan pembuang derita.

Buah pauh atas permatang,
Masak sebiji buah delima;
Walaupun jauh jadi pendatang,
Berteguh janji pasti bersama.

Buah pauh atas permatang,
Masak sebiji buah delima;
Semakin berumur semakin matang,
Merantau jauh hidup jadi lebih bermakna.

Buah pauh atas permatang,
Masak sebiji buah delima;
Merantau jauh menjadikan matang,
Berbekalkan ilmu juga agama.

Buah pauh atas permatang,
Masak sebiji buah delima;
Biarpun jauh di rantau orang,
Adab dan agama jangan dilupa.

Buah pauh atas permatang,
Masak sebiji buah delima;
Dagang Pak Malau lalu Mengkuang,
Dagangnya hamba papa kedana.

Buah pauh atas permatang,
Masak sebiji buah delima;
Ibarat jauh nya berenang Seluang,
Akhirnya kembali juga ke muara.

Buah pauh atas permatang,
Masak sebiji buah delima;
Anak dagang di rantau orang,
Biar baik tutur dan kata.

Buah pauh atas permatang,
Masak sebiji buah delima;
Jangan dibantah cakapnya orang,
Fikir dahulu sebelum berkata.

Buah pauh atas permatang,
Masak sebiji buah delima;
Walau jauh kita bertandang,
Kampung sendiri tidak dilupa.

Buah pauh atas permatang,
Masak sebiji buah delima;
Walaupun jauh dirantau orang,
Kenangan tetap dibawa bersama.

Buah pauh di atas permatang,
Masak sebiji buah delima;
Walau jauh menerjah bintang,
Dalam hati tetap bersama.

Buah pauh atas permatang,
Masak sebiji buah delima;
Dari jauh mereka datang,
Ikut mengaji bab agama.

Buah pauh atas permatang,
Masak sebiji buah delima;
Dari jauh hamba datang,
Setulus kasih moga di terima.

Buah pauh atas permatang,
Masak sebiji buah delima;
Merantau jauh tempat orang,
Rasa teruji dilanda dilemma.

Buah pauh atas permatang,
Masak sebiji buah delima;
Dari jauh hamba datang,
Belajar mengaji ilmu agama.

Buah pauh atas permatang,
Masak sebiji buah delima;
Dari jauh saya datang,
Sedih hati lamaran tak di terima.

Buah pauh atas permatang,
Masak sebiji buah delima;
Bila berada di rantau orang,
Ikutlah rasmi padi baru semua suka.

Buah pauh atas permatang,
Masak sebiji buah delima;
Biar jauh di rantau orang,
Ibu ayah tak pernah dilupa.

Buah pauh atas permatang,
Masak sebiji buah delima;
Merantau jauh ke negeri orang,
Adab sopan tetap dijaga.

Buah pauh atas permatang,
Masak sebiji buah delima;
Di dalam air wajah terbayang,
Sedetik hati rindu menerpa.

Buah pauh atas permatang,
Masak sebiji buah delima;
Merantau jauh digelar pendatang,
Demi rezeki hamba terima.

Buah pauh atas permatang,
Masak sebiji buah delima;
Melabuh sauh di kala petang,
Kerana janji hidup bersama.

Buah pauh atas permatang,
Masak sebiji buah delima;
Walaupun anak ku jauh dari pandangan,
Namun ingatan dan doa tetap di hatinya.

Buah pauh atas permatang,
Masak sebiji buah delima;
Lama merantau di negeri orang,
Ketentuan takdir harusku terima.

Buah pauh atas permatang,
Masak sebiji buah delima;
Walau pun jauh hidup berdagang,
Sampai masa berkumpul bersama.

Buah pauh atas permatang,
Masak sebiji buah delima;
Biar jauh mana di negara orang,
Tak saya lupa daerah saya SELAMA.

Buah pauh atas permatang,
Masak sebiji buah delima;
Hidup berjauh ibarat di bintang,
Kita diuji tidak bersama.

Buah pauh atas permatang,
Masak sebiji buah delima;
Berat sauh terpikul dibelakang,
Kerana janji tetap bersama.

Buah pauh atas permatang,
Masak sebiji buah delima;
Jika tinggal didesa orang,
Adat resam ikut bersama.

Buah pauh di atas permatang,
Masak sebiji buah delima;
Biar jauh dirantau orang,
Biar budi dibawa bersama.

Buah pauh diatas pematang,
Masak sebiji buah delima;
Saya jauh di negara seberang,
Radio Klasik selalu didengar.

Buah pauh atas permatang,
Masak sebiji buah delima;
Walaupun jauh di rantau orang,
Keluarga sendiri jangan di lupa.

Buah pauh atas permatang,
Masak sebiji buah delima;
Walaupun jauh tetap ku kenang,
Kasih ku pada negara tidak ku lupa.

Buah pauh buah permatang,
Masak sebiji buah delima;
Walaupun jauh tidak bertentang,
Radio Klasik dihati jua.

Buah pauh atas permatang,
Masak sebiji buah delima;
Kalau jauh hati terkenang,
Ada rezeki nak tambah nama.

Buah pauh atas permatang,
Masak sebiji buah delima;
Hati tersentuh di langit petang,
Ingin kembali bercumbu huma.

Buah pauh atas permatang,
Masak sebiji buah delima;
Walau jauh tinggal kan orang tersayang,
Cukup masanya kembali jua.

Buah pauh atas permatang,
Masak sebiji buah delima;
Hujan emas dinegeri orang,
Hujan batu dinegeri kita.

Buah pauh atas permatang,
Masak sebijik buah delima;
Jauh merantau ke negeri orang,
Demi keluarga hidup bersama.

Jauh merantau ke negeri orang,
Demi mencari sesuap nasi;
Rindu abang pada adinda seorang,
Akan ku pulang kembali ke sisi.

Buah pauh atas permatang,
Masak sebiji buah delima;
Dari jauh hamba datang,
Untuk mencari kasih terpisah lama.

Buah pauh atas permatang,
Masak sabiji buah delima;
Masih kecil ditimang ditatang,
Bila jauh ujian diterima.

Buah pauh atas permatang,
Masak sebiji buah delima;
Dari jauh hamba datang,
Sudikah radio klasik terima.

Buah pauh atas permatang,
Masak sebiji buah delima;
Rindu sangat aku nak pulang,
Di perantauan sangat lama.

Buah pauh atas permatang,
Masak sebiji buah delima;
Ayah bonda jauh dimata,
Namun adat budaya selalu ku kenang.

Buah pauh atas permatang,
Masak sebiji buah delima;
Dari jauh saya dating,
Moga kasih kekal bersama.

Buah pauh atas permatang,
Masak sebiji buah delima;
Dari jauh saya dating,
Moga kasih kekal bersama.

Buah pauh atas permatang,
Masak sebiji buah delima;
Apakah untung anak dagang,
Hari petang hati pun hiba.

Buah pauh atas permatang,
Masak sebiji buah delima;
Walaupun seronok dinegara orang,
Negara kita tidak dilupa.

Buah pauh atas permatang,
Masak sebiji buah delima;
Merantau jauh pandang panjang,
Kalau berjanji jangan lama.

Buah pauh atas permatang,
Masak sebiji buah delima;
Biar pun jauh di tempat orang,
Tetap berjanji..Perak selamanya.

Buah pauh atas permatang,
Masak sebiji buah delima;
Walau badai terus mendatang,
Merantaulah kamu mencipta nama.

Buah pauh atas permatang,
Masak sebiji buah delima;
Merantau jauh tidak dihalang,
Cari pengalaman kongsi bersama.

Buah pauh atas pematang,
Masak sebiji buah delima;
Bukan datang sebarang datang,
Sayang sedikit tak tinggal lama.

Buah pauh atas permatang,
Masak sebijik buah delima;
Biar jauh di rantau orang,
Jangan di lupa sahabat lama.

Buah pauh atas permatang,
Masak sebiji buah delima;
Merantau jauh ke negeri orang,
Menuntut ilmu saranan agama.

Buah pauh atas permatang,
Masak sebiji buah delima;
Jauh merantau sambil berdagang,
Rezeki melimpah kongsi bersama.

Buah pauh atas permatang,
Masak sebiji buah delima;
Biarpun jauh di rantau orang,
Negara sendiri tidak ku lupa.

Buah pauh atas permatang,
Masak sebiji buah delima;
Dari jauh asik memandang,
Dah dekat malu-malu pula.

Buah pauh atas permatang,
Masak sebijik buah delima;
Walau jauh kita berdagang,
Tempat sendiri takkan dilupa.

Buah pauh diatas permatang,
Masak sebiji buah delima;
Hidup jauh dilautan rentang,
Bumi sini dibawa bersama.

Buah pauh atas permatang,
Masak sebiji buah delima;
Walau jauh dirantau orang,
Adat budaya akan di utama.

Buah pauh atas permatang,
Masak sebiji buah delima;
Biar jauh di rantau orang,
Asal usul ku tak pernah di lupa.

Tanam cili di dalam pasu,
Segar berbuah sama merasa;
Jangan terburu menurut nafsu,
Fikirkan dahulu baik buruknya.

Terang bulan bagai diukir,
Abadikan ia dalam kenangan;
Biar berperang dalam berfikir,
Hasilnya nanti pasti kemenangan.

Lekat selumbar di kain rabak,
Kain dikembang nampaklah lebar;
Berombak debar memikir wabak,
Surutkan bimbang banyak bersabar.

Orang dahulu memalu nobat,
Nobat dipalu kayu berangan;
Fikir dahulu sebelum dibuat,
Kalau dibuat menyesal jangan.

Pergi ke hulu tengok cempedak,
Segera diambil buah delima;
Fikir dahulu sebelum bertindak,
Keputusan diambil adil saksama.

Mari makan haluwa kundur,
Kundur ditanam oleh nyonya;
Terlajak perahu boleh diundur,
Terlajak kata buruk padahnya.

Samar semalu bunga melata,
Tepi muara antara jeti;
Fikir dahulu sebelum berkata,
Agar bicara tak lukai hati.

Pergi ke hulu membeli cempedak,
Singgah sebentar di Sungai Koyan;
Berfikir dahulu sebelum bertindak,
Agar tidak menyesal kemudian.

Mata berpinar kilau permata,
Hati celaru mungkinkah intan;
Maka benar bagai dikata,
Sesal dahulu itu pendapatan.

Duduk seorang terasa pilu,
Sambil termenung menggigit jari;
Sebelum buat tindakan berfikir dulu,
Supaya tidak menyesal di kemudian hari.

Indah berombak di Pulau Rusa,
Mendung tiada santai berkelah;
Akal menidak nafsu berkuasa,
Tetap berada di jalan Allah.

Beras wangi marilah dijamu,
Bekalan kembara buat si teruna;
Awas tangkah awas perbuatanmu,
Sesal kemudian tiadalah berguna.

Di tepi tasik menebang sagu,
Terluka tangan dibalut bonda;
Melodi klasik pasti ditunggu,
Mengimbau kenangan di usia muda.

Pagi hari pakai selendang,
Selendang rindu alunan gemersik;
Datang mari datang berdendang,
Lagu rindu melodi klasik.

Kopi secangkir sekeping roti,
Buat sarapan untuk adinda;
Akal memikir pelita hati,
Suluh kebaikan jalan direda.

Jarangkan lada buangkan kekwa,
Takir setentang mengguna tajak;
Lapangkan dada tenangkan jiwa,
Berfikir matang sempurna bijak.

Anak Melayu segak bertanjak,
Handal bersilat mempertahankan diri;
Fikir dahulu sebelum bertindak,
Tiada sesalan di kemudian hari.

Meja dihias cantik di mata,
Berdua Awang makan sarapan;
Walau berkias bait-bait kata,
Buruk dibuang baik diteladan.

Berjalan menuju ke Batu Kikir,
Hendak pergi makan kenduri;
Buat kerja perlu berfikir,
Tidak menyesal diri sendiri.

Sayang-sayang buah kepayang,
Kalau dibuang terasa sayang;
Kepala jangan suka melayang,
Akibat tak baik dipandang orang.

Tupai mengusik bunga durian,
Lalu terjatuh menyembah bumi;
Setiap perbuatan harus difikirkan,
Sesal nanti merana diri.

Bunga di jambangan sungguh indah,
Petik letak di sanggul isteri;
Siap pertimbangan sesal tak sudah,
Nasi tak masak bubur terjadi.

Mempelam muda tiada luak,
Semasa mudik bekalan roti;
Harus waspada hindari riak,
Tutur yang baik terkesan hati.

Berguni padi darinya bendang,
Bawa ke kota dijual rancak;
Semurni budi harta dipandang,
Rasminya mata pilih yang kacak.

Harga belian tetap yang lama,
Elakkan merempuh jangan berebut;
Hayat insan persis 
Gardenia
,
Luputnya tempoh nyawa dicabut.

Pohon kenanga dihias hias,
Manis berseri si anak dara;
Petugas negara bekerja keras,
Pastikan penyakit lumpuh sepenuhnya.

Cinta bersemi di Tasik Selatan,
Bersemi Cuma di hujung pena;
Sesal dahulu pendapatan,
Sesal kemudian tidak berguna.

Tupai mengusik bunga durian,
Baru berputik habis sedahan;
Buatlah baik walau perlahan,
Barulah hidup dirahmat tuhan.

Lepas solat kita berzikir,
Habis berzikir ke rumah tuan;
Segala perbuatan harus berfikir,
Supaya tak menyesal kemudian

Rebah semalu dipijak rata,
Dihempap beluti hanya sebatang;
Fikir dahulu baru berkata,
Tidaklah nanti dikata orang.

Sakitnya duri semalu,
Terkena kaki pasti berpaling;
Bila bercakap fikir dahulu,
Jangan menyusahkan orang di sekeliling.

Burung merbah terbang rendah,
Hinggap pula di ranting mati;
Fikiran janganlah berubah-ubah,
Teguhkan pendirian dalam hati.

Bunga melati jatuh merata,Bunga di rimba ada di kota;Terpikatnya hati dek kerana mata,Bisunya hamba cantik tak terkata.

Rasa segar, senaman pagiMakan jambu sambil berlari Saya dengar Pak Kuntong sudah beristeriCukupkah "ilmu" nak menambah lagi

Bila mata bertentang mata, Hati gementar tak terduga.Kalau begitu bagai di kata, Tunggu hamba di tepi tangga.

Bunga kemboja harum baunyaBuah sentul, enak dimakanBercakap saja, apa gunanya Kalau betul, masuk meminang

Berburu di hutan daikTertembak kaki dan tangan.Bila suka semuanya baik, Tiada potongan tak jadi halangan.

Hati berdebar menunggu kawan Terasa hampa, rasa kepenatan Dalam gambar sungguh menawanBila berjumpa , tidak ada potongan

Kotak rumpun perlu diikat, Kain kasa ditanduk rusa.Belum bertemu sudah terpikat, Bila berjumpa membisu seribu bahasa.

Terlihat cantik jambangan melati Gubahan dikenal diseluruh negaraBerbuat syirik jangan sekali Akan menyesal selama lamanya

Rimbun kuini tepian teja, Sayur kailan di dalam dulang,Kita ini tetamu senja, Banyaklah bekalan sebelum pulang

Mencari jarum,di tepi taman.Penat berlegar,rasa keletihan.Tasbih mengharum,orang beriman.Wajah segar,senyum kelihatan

Jangan di amal jampi mentera, Hati gusar hidup tak aman,Hidup di dunia hanya sementara,Quran dan hadith jadi pedoman.

Air perigi air kolah, Nampak bayang sebelah kaki,Ingat lagi masa di sekolah, Guru sayang rakan dengki.

Terbang helang dua sejoliTerbang berdua ke Sri Menanti Kasih sayang yang sejati Membawa bahagia hingga kemati.

Bangau terbang tiada lelahTerbang menuju pantai Sabah Kasih sayang semakin melimpah Jadikan hidupku semakin indah..

Layang layang terbang melayang. Tersangkut layang didahan nangka.Kalau diri sudah disayang. Tuah badan baik belaka.

pokok cekur dibuang janganCampuran herba makan bersamaredha dan syukur jadikan peganganSinar bahagia pasti menjelma

Pergi berkelah di hujung daikDi pohon berangan nampak tekukurPemberian Allah selalu terbaik Terima dengan rasa bersyukur

Sampan kolek ke Inderagiri Sarat muatannya kelapa mudaRezeki molek Allah yang beriSyukur padanya apa yang ada

Ukir pintu corak kerawang,
Nampak berseri rumah bonda;
Fikir dahulu minda cemerlang,
Salah tafsir malu berganda.

Berseri indah wajah di muka,
Basuh muka air telaga;
Nasihat baik untuk kita semua,
Duduk rumah agar kesihatan kita terjaga.

Rasa kematu lintas di titi,
Terasa kesat di tapak kaki;
Berfikir itu pelita hati,
Jauhkan hasad dan dengki.

Tiada yang kekal melainkan Ilahi,
Kasih dan sayang sama dibugar;
Fikir di akal muktamad di hati,
Elak yang buruk hindar yang mungkar.

Tidak bersepatu di atas titi,
Terpijak paku berdarah kakinya;
Terlajak perahu boleh dihenti,
Terlajak laku buruk padahnya.

Gelok diukir rumah penghulu,
Budak perhati bangsal berdian;
Elok berfkir terlebih dahulu,
Tidak nanti menyesal kemudian.

Burung tempua terbang naik,
Menuju bangsal kebun berduri;
Fikirkan semua buruk dan baik,
Elak menyesal di kemudian hari.

Naik perahu menuju ke hilir,
Cerah cuaca di waktu pagi;
Setiap perbuatan hendaklah difikir,
Elakkan sesalan di kemudian hari.

Cantik tersemat tampak serasi,
Bertatah permata kerongsang di dada;
Selidik maklumat sebelum kongsi,
Sahih berita menyesal tiada.

Indah harum bunga di taman,
Nampak berseri bila dipandang;
Berfikir itu cahaya iman,
Penyelamat hidup dari kecundang.

Hujan di muara airnya deras,
Payung sekaki berkongsi sama;
Perhati air jika melebihi paras,
Kumpulkan dokumen dibawa bersama.

Hujan di muara airnya deras,
Payung sekaki berkongsi sama;
Rindu sengsara sama di galas,
Usia berbaki hidup selama.

Hujan di muara airnya deras,
Payung sekaki berkongsi sama;
JPS dah sediakan penanda aras,
Berpindah bila amaran bergema.

Hujan di muara airnya deras,
Payung sekaki berkongsi sama;
Sudah ketara banjir separas,
Sampan naiki usah berlama.

Hujan di muara airnya deras,
Payung sekaki berkongsi sama;
Air di hulu semakin deras,
Musim tengkujuh semusim cuma.

Hujan di muara airnya deras,
Payung sekaki berkongsi sama;
Banjir dikira mengikut paras,
Amaran diberi panduan Bersama.

Hujan di muara airnya deras,
Payung sekaki berkongsi sama;
Perlu segera bertindak waras,
Itulah hakiki siaga bersama.

Hujan di muara airnye deras,
Payung sekaki kongsi sama;
Terkujuh melanda cepat dan pantas,
Selamatkan diri dan keluarga paling utama.

Hujan dimuara airnya deras,
Payung sekaki dikongsi sama;
Bagai mimpi minum segelas,
Jangan lah tunggu lama lama.

Hujan dmuara airnya deras,
Payung sekaki kongsi sama;
Berhati hati sambil berkemas,
Jaga diri paling utama.

Hujan dimuara airnya deras,
Payung sekai berkongsi sama;
Tolong la h dgn hati yg ikhlas,
Itu lah sifat berkerjasama.

Hujan dimuara airnya deras,
Payung sekaki kongsi sama;
Bila air sudah diparas,
Siap sedia pindah ke asrama.

Hujan dimuara airnya deras,
Payung sekaki dikongsi sama;
Banjir melanda bersama dibenteras,
Hidup muafakat ikhlas diterima.

Hujan dimuara airnya deras,
Payung sekaki kongsi sama;
Jangan ditunggu air ke paras,
Siap sedia berilah kerjasama.

Hujan di muara airnya deras,
Payung sekaki berkongsi sama;
Air sungai dah sampai paras,
Usah lagi tunggu lama-lama.

Hujan di muara airnya deras,
Payung sekaki berkongsi sama;
Air di Sungai dah naik aras,
Pindah segera jangan tunggu lama.

Hujan di muara airnya deras,
Payung sekaki berkongsi sama;
Musim tengkujuh janganlah cemas,
Sentiasa waspada itu yg utama.

Hujan dimuara airnya deras,
Payung sekaki kongsi sama;
Mari bersama Bekerja Keras,
Bersedia menghadapi Bencana

Hujan di muara airnya deras,
Payung sekaki berkongsi sama;
Ujian mara banjir terjejas,
Bahaya dijejaki siaga bergema

Hujung muara airnya deras,
Payung sekaki dikongsi sama;
Jangan hati terlalu keras,
Bertolak ansur harus diutama.

Hujan dimuara airnya deras,
Payung sekaki berkongsi sama;
Kalau dahulu siapkan beras,
Tengkujuh datang memanglah lama.

Hujan dimuara airnya deras,
Payung sekaki kongsi sama;
Bersedia hadapi jangan lah cemas,
Ikut arahan itu yang utama.

Hujan dimuara airnya deras,
Payung sekaki berkongsi sama;
Kalau air melepasi paras,
Cepat bertindak demi keselamatan Bersama.

Hujan di muara airnya deras,
Payung sekaki berkongsi sama;
Waktu hujan air nya deras,
Pakai payung berkongsi lah bersama -sama.

Hujan di muara airnya deras,
Payung sekaki berkongsi sama;
Waktu hujan air nya deras,
Pakai payung berkongsi lah bersama -sama.

Hujan dimuara airnya deras,
Payung dekaki dikongsi sama;
Air naik begitu pantas,
Cepat berkemas jangan tunggu lama.

Hujan di muara airnya deras,
Payung sekaki kongsi bersama;
Bila banjir dengar arahan dgn jelas,
Jangan di ulang-ulang pertanyaan yang sama

Hujan dimuara airnya deras,
Payung sekaki kongsi Bersama;
Bersiap sedia untuk berkemas,
Jaga keselamatan tengkujuh menjelma.

Hujan di muara airnya deras,
Payung sekaki berkongsi sama;
Tengkujuh melanda sentiasalah awas,
Elakkan tragedi menjadi trauma.

Hujan di muara airnya deras,
Payung sekaki kongsi bersama;
Laut bergelora sedalam aras,
Jangan dekati sesia cuma.

Hujan dimuara airnya deras,
Payung sekaki berkongsi sama;
Semasa banjir terasa cemas,
Jaga kesihatan paling utama.

Hujan dimuara airnya deras,
Payung sekaki kongsi sama;
Jangan alpa jangan terlepas,
Keselamatan diri paling utama.

Hujan di muara airnya deras,
Payung sekaki kongsi sama;
Sudah tertera ternampak jelas,
Pemberian hakiki hamba terima.

Hujan dihulu airnya deras,
Payung satu kongsi sama;
Kalau hulur dihati yang ikhlas,
Rezeki sedikit dibahagi Bersama.

Hujan dimuara air nya deras,
Payong sekaki kongsi sama;
Radio klasik sentiasa di hias,
Dengan lagu baru dan lama.

Hujan di muara airnya deras,
Payong sekaki kongsi sama;
Banjar datang harta benda terjejas,
Demi keselamatan jagalah bersama.

Hujan dimuara airnya deras.
Payung sekaki berkongsi sama;
Musim ketengkujuh perlu peka dan cerdas,
Keselamatan keluarga tanggungjawab bersama.

Hujung dimuara airnya deras,
Payung sekali berkongsi sama;
Bergotong royong janganlah malas,
Saat banjir nyawa diutama.

Terang bulan bagai diukir,
Tupai mengusik bunga durian;
Sebarang perbuatan habiskan fikir,
Tidak menyesal hari kemudian.

Buah kepayang gugur di hulu Pecah terbelah bergolek kedua Tika disayang beringat selalu Pandai-pandailah diri dibawa

Yang baik jadikan teladanMasuk kerumah basuhlah kakiJadi kesayangan bertuahlah badanJaga-jaga ada yang dengki

Terik mentari sudah kesiangan, Hala ke barat berterbangan pekaka, Bertuah diri jadi kesayangan, Apa dibuat molek belaka.

Banyak tenda perkara tenda, Tenda berkemah para santri,Banyak tanda diantara tanda, Inilah tanda murah rezeki,

Merentang pelangi di langit senja gerimis baru saja berhentiDatang dinanti, dicicit mesraSemanis madu bicara diiringi

Sering mengingat antara kita Tetap merindu tanpa lelahSelagi semangat membara dijiwa Terus menunggu tanpa mengalah

Titian penghujung,di laut selatanLumpur berserdak nampak haruanKu sahut,langsung setiap panggilanSupaya tidak tersalah haluan

Ibu cicak kejar seranggaTersadung di tepi putus ekornya Memang cantik ada segalanyaTapi kini cantiknya pudar sudah tua

Anak ayam anak itikJangan diusik marah ibunyaDari jauh memanglah cantikBila dekat kuat bau karinya

Dalam bakul banyak strawberi Bercampur dengan buah ceri Waalaikumsalam jawab diberi Semoga bertuah hidup hari-hari

Sayang Sarawak sungainya sempit,Tempat jelta membasuh bajunya; Pandai berlawak silesung pipit, Terjatuh cinta hamba jadinya.

Banyak buah perkara buah,Buah pedada rasanya asam, Banyak tuah perkara tuan,Tuah manusia menjawab salam

Air dihirup nasi dimakanAir mata bergenang berulam dukaTakdir hidup Allah tentukan Susah senang darinya belaka

Himpun kuini di tepi beranda,Susun melebar di kala redup;Hidup kita ini bagaikan roda, Tabah dan sabar mengharungi hidup

jom kita turun kesawahCuaca pula tengah redupSekejap diatas sekejap dibawahItulah dia putaran hidup

Beli nenas di Mempawah,Pilih yang kuning bawa ke dapur,Sekali keatas sekali dibawah, Yang penting ikhlas dan bersyukur,

Tepian batu,bersusun galahHujung taman, pucuk merantiKalau itu,tak jadi masalahCari lah teman penghibur hati

Tanam lada tanam selasih Lada di Kiri selasih di kanan Memang ada sedia mengasih Sayang diri kurang berkenan

Pokok turi di hinggap keluang, Pangkalnya turi tanahnya bersih;Andainya diri rasa terbuang, Bawalah diri cari yang kasih.

Terasa disayang terasa dikasih. Hati tersangkut impian ditatang Seakan terbuang diri tersisih Bagai melukut di tepi gantang

Cadar basah mari diperah di atas tiang dibuat jemuranKeluh kesah sudah lumrah esok datang tidak ketentuan

Naik kereta pergi sekolah

Hari Sabtu pergi riadah

Jangan kita keluh resah

Berkerja itu satu ibadah..

Berdiri rapat burung tempua semakin lama seolah pemaluYang didapat dimilik semua kongsi sama dengan memerlu

Buat kerja jangan culasJangan lambat biar cepatBekerja kita dengan ikhlasMendapat keberkatan dunia akhirat

Jangan lengit menolong orang bantu orang dalam kesusahanWalau sedikit takkan berkurang ingat kurang terasa berlebihan

Sepanjang hari,langit kemerahanBagai bara,merah memberangRezeki mencari,dapat keberkahanHati gembira,di senangi orang

Indahnya senja di waktu petang, Sepanjang hari langit kemerahan,Ikhlas bekerja amanah ditatang,Rezeki mencari dapat keberkahan.

atas dahan hinggap kenari.Menyanyi sayu mendayu dayu Tidak tertunai segala janji Pasti membeku bisu relung kalbu

Apa lagi hendak dikata.. Terbang tinggi siburung punai..Memang mudah melafaz kata..Takut nanti tidak tertunai..

ayam jantan gagah bertaji Balong nya cantik megah personaredam tersimpan terpanah janji Disanjung detik saat bahagia...

Jatuh ke parit si buah keranji, Di waktu pagi sama mencari: Memang perit menunggu janji, Peritnya lagi bila dimungkiri.

Letaknya lemang di tepi tingkap,Buat juadah di waktu makan;Janji memang mudah di ungkap, Tidak semudah untuk di zahirkan.

letak Mari buah rotan Kelubi di kupas Lalu dijerukSegala dikumpul di dalam kenanganSukar dilupa tersimpan elok

Dalam sungai ada buaya.Terpijak duri kaki terangkat.Ramah mesra di alam maya.Hingga membuat hati terpikat

Pohon terap daunnya jarang,Di kiri teja di kanannya seraya, Jangan mengharap ihsan orang, Rajinlah bekerja selagi terdaya.

Pohon terap daunnya jarang,Di kiri teja di kanannya seraya, Jangan mengharap ihsan orang,Rajinlah bekerja selagi terdaya.

Lihat di mata sudah selesa jiwa berlaga pandangan paras Manis di kata mencuit rasa lembut juga di hati yang keras

Seberang takir,tanjung layangAngin berlegar,merimbun jambanganSenyum terukir,berkata sayangBoleh di dengar,percaya jangan

Apalah erti terus menerjahperlu berfikir semampu daya Bersih hati pancar di wajah senyum diukir tersirat bahaya

Tepian kawah,sejuk sampai ke titi.Tersusun batu,tepian bambu.Bagaimana wajah,begitu lah hati.Mungkin satu,dalam seribu.

Sebelum pasti air mencurah Tidaklah guruh petanda hujaRahsia di hati usah berserahTanpa disuruh tetap ketahuan

Mengail keli ke sungai berebut, Duduk dibatu beralaskan bata; Orang yang ahli pernah menyebutBahwa cinta itu memanglah buta.

Tidak semua kaca berkilau pecah terjatuh tidak semestiBila bicara banyak berkalau dahan merapuh akhirnya mati

Apa terjadi sudah terjadi Ikutkan hati tak dk percaya lagi Walaupun dijelas berkali kali Terasa phobia takut disakiti

Burung merpati terbangnya tinggi Burung belatuk terbangnya rendah Berhati hati sebelum terjadi Usah terhantuk baru tengadah.

Berjalan-jalan diwaktu petang Sambil minum duduk disampanBiar banyak sesalan yang datangBuat pengajaran dimasa hadapan

Cantik belatuk berjambul merahhujung titian hinggap di sana Sudah terhantuk baru terngadah sesal kemudian tidak berguna

Siaga ubat buat sapuan, Hilang bisa keliling pinggang;Afiat berbebat hilang keruan,Esok lusa tegap berlenggang.

Terung pipit molek dilumat, Pinang muda dikisar sama; Jika disepit duga kesumat, Mendabik dada jangan berhuma.

Kunyit hidup dilumat-lumat,Bedak sejuk dicampur gaul; Moga dilitup berkat selamat, Makbul dipujuk hajat berkaul.

Angkut-angkut buat sarang,Ambil sarangnya dibuat ubat; Patuh ikut berpantang larang, Hilang sakitnya sihat berbebat.

Hilang nyawa badan musnah, Baru ular telan mangsa; Tenanglah jiwa hidup bertanah,Elok gelar citra wangsa.

Tunggu mangsa masuk jerat, Hilang nyawa badan musnah;Esok lusa tidak melarat,Tenanglah jiwa hidup bertanah.

Burung puyuh terbang rendah, Susup lari masuk semak;Walaupun kuyup berhujan gundah, Didiklah diri singkirkan tamak.

Ada ular susur akar, Tunggu mangsa masuk jerat; Elak tular menjadi mekar, Esok lusa tidak melarat.

Durian dirasa berdusun-disusun, Koyan sekian kenyang sendawa; Berpangsa-pangsa molek tersusun, Kisah durian senandika jiwa.

Kenyang letih tupai pun pening, Durian dirasa berdusun-dusun; Isinya putih ada yang kuning, Berpangsa-pangsa molek tersusun.

Tupai mengendap ditebuk lari,Kenyang letih tupai pun pening; Rasanya sedap menjilat jari, Isinya putih ada yang kuning.

Pohon bertuah dilipur lara,Tupai mengendap ditebuk lari;Raja buah punya angkara, Rasanya sedap menjilat jari.

Dari bukit hingga ke baruh, Pohon bertuah dilipur lara;Timbun berdikit harga ditaruh,Raja buah punya angkara.

Ada yang tinggi juga nan rendang,Dari bukit hingga ke baruh; Gugurlah lagi peraih berdendang, Timbun berdikit harga ditaruh.

Melaka Pindah ke Tanjung Ara, Arah bukan ke pekan Pilah; Siaplah sudah si kerang sira, Jemput makan baca bismillah.

Tanah nanas jangan berlumpur,Salah kira kelaknya sesak:Kuali panas sudah di dapur, Kerang sira siap dimasak.

Sulam lerang bunga selasih,Kudup pecah lima kembangan; Basuh kerang biar bersih, Siapkan rencah untuk hidangan.

Tumbuh liar pohon berangan,Lereng bukit di hutan Jelai;Sambil bayar mula berangan, Apa menu hendak digulai.

Jangan kalih purnama mengambang, Pungguk merayu berselang-seli;Dipilih-pilih cukup timbangan,Seluk saku mampu dibeli.

Tukang pagar dengan tukul, Paku berderai jatuh di tangga; Kerang segar ada di bakul, Dalam kedai Taman Tenaga.

Allah Maha baik dgn hamba, Dianugerah ni'kmat tiada terperi,Bukanlah ia cerita direka, Memang ia suatu realiti.

Diberi secupak dibalas segantang, Mulia hidup rezeki berpanjangan,Syukurlah hamba tiada kepalang, Menerima ni'kmat anugerah Tuhan.

Selut di lopak dari permatang,Mentari redup samar bayangan, Diberi secupak dibalas segantang, Mulia hidup rezeki berpanjangan.

Jangan rengkuh asam di paya,Asam bukit dari seberang, Usahlah angkuh menjadi manusia, Terlantar sakit berharap orang.

Pohon keranji pohon belangkan,Di tengah hutan si pokok petai, Disiplin diuji saling mengingatkan, Sepakat putuskan wabak merantai.

Terbang burung terbang ke bukit,Pohon keranji pohon belangkan, Perintah berkurung dilonggar sedikit, Disiplin diuji saling mengingatkan.

Membuat rakit diikat buluh,Buluh dikerat disusun sesikat,Terlantar sakit semoga sembuh,Sedang dirawat semoga sihat.

Tinggal sejemput nasi sedulang, Pulut sejemput sebungkus tapai,Yang menjemput belumlah pulang, Yang dijemput telahpun sampai.

Atas pelantar tersusun dulang,Kain semutar batik terampai, Yang menghantar belumlah pulang, Yang dihantar telahpun sampai.

Indah beragam bunyinya balam, Di pohon mengkudu sedang berbunga,Masjid tersergam mengindah alam, Jiwa merindu sujud di lantainya.

Indah beragam bunyinya balam, Berlagu serak di pinggir sawah, Masjid tersergam mengindah alam, Merapat jarak mengakrab ukhuwwah.

Indah beragam bunyinya balam, Unggun berasap di tunggul senduduk,Masjid tersergam mengindah alam, Bagaikan mengusap ketika duduk.

Adab santun molek bicara, Resam dara berperi laku; Mari berpantun mengikat saudara, Jalin saudara jiran sekuku.

Jangan layu pokok kedangsa, Bulan sura berbuah nanti; Bahasa Melayu penyatu bangsa, Tiada tara bargalang ganti.

Pinggir belukar tumbuh berangan,Tumbuh betik rimbunan lalang,Bunga nan mekar dipetik jangan,Layu dipetik serinya hilang

Sepandai-pandai orang akan menjadi bodoh apabila tiada duit, sebodoh-bodoh orang akan menjadi pandai apabila berduit

Covid bermula di satu kota,Datang menyapa tidak kelihatan;Rindu terasa yang jauh dimata, Di kejauhan kita saling bermaafan.

Dahan berangguh di tepi kuala, Terbit fajar menjelang Subuh, Perangai angkuh masih dibela,Laba dikejar kemanusiaan rapuh,

Terisi perut terbang merata, Dahan berangguh di tepi kuala,Biadab di mulut hatinya buta,Perangai angkuh masih dibela.

Dari dahan terbang ke perahu, Sisa ikan segera dimakan, Tika ditahan berbohong tak tahu, Tika dijelaskan polis dibodohkan.

Terbang burung melayang rendah,Dari dahan terbang ke perahu, Perintah berkurung tidak diendah, Tika ditahan berbohong tak tahu.

Di rumpun benta si kumbang jati, Terbang burung melayang rendah, Beraja di mata bersultan di hati, Perintah berkurung tidak diendah.

Berlagu jelatik di dahan pala, Di rumpun benta si kumbang jati, Sukar dididik angkuh segala,Beraja di mata bersultan di hati.

Padam pelita angin hembusan, Berlagu jelatik di dahan pala, Sikap kita yang keterlaluan, Sukar dididik angkuh segala.

Silap langkah tersadung akar, Padam pelita angin hembusan, Bukan salah virus menular, Sikap kita yang keterlaluan.

Coronavirus peringatan tuhan, Wabak menguji sekalian umat; Jagalah jarak duduk berjauhan, Satu meter menjamin, hidup selamat.

Dilaman Maya Menular Sakan, Habis dikongsi Dusta Maklumat; Berita palsu segera elakkan, Rujuklah MKN Tepat dan Cermat.

Asal petaka di pekan Wuhan, Segenap jagat lekas merebak; Duduklah di rumah patuhi arahan,Mari leraikan rantaian wabak.

Andai arahan rakyat tak endah,Polis dan askar siap siaga;Buatlah dirumah pekara faedah,Mengisi masa bersama keluarga.

Prihatin Nasional membantu selalu, Ringankan beban semua bangsa;Bijaklah belanja barang yang perlu,Rezeki secupak segantang terasa.

Layari KKM Segenap Jaringan, Info Kesihatan Tersedia Disana; Ikutilah Langkah Membasuh Tangan, Basmikan Kuman Sabun Diguna.

Kepada Pencipta KuSemai Harapan,Lenyapkan Wabak Seluruh Buana; Marilah Membantu Barisan Hadapan", Duduklah dirumah jangan kemana.

Tepung Pelita dijual cik Normah,Pak Ramhat menjual roti;Marilah kita duduk dirumah,Semoga selamat tidak dijangkiti.

Di tepi cerana si kuih lepat,teh halia dihidang mak dara;virus corona merebaknya cepat,seluruh dunia menular sengsara.

Terjatuh dahan di tengah pamah,cuba elakkan burung terjebak; patuh arahan duduk di rumah, bersama hentikan tularan wabak.

Keluar jangan hingga ke Pekan,Terasa lama kuarantinnya masa;Dengar arahan kawal pergerakan,Muafakat bersama tak kira bangsa.

Tersohor kari di kedai Mamu,Dibeli mertua si gulai serati;Pejarakkan diri kalau bertemu,Tu petua menyekat dijangkiti.

Menunduk lemah zaitun dibeli,Urus semua belian kaktus;Duduk di rumah santun famili,Virus bahaya rantaian putus.

Enak rasanya si madu lebah,Jual di pekan ramai peminatnya;Ingkar PKP undang musibah,Sesal kemudian tiada berguna.

Setiap pagi mawar di jirus,Tumbuh mekar tepi sawah;Duduk di rumah putuskan virus,Demi sekeluarga ikatkan ukhwah.

Dirikan khemah tepi daik,Buluh sumpitan bukan riak,Duduk dirumah amalan baik,Virus jangkitan tidak membiak.

Ikan siakap lekat di pukat,Anak kelah masuk di sangkar;Demikian sikap segelintir masyarakat,Makin ditegah seronok diingkar.

Banyak hikmah dari musibah,Aurat tertutup keluarga muafakat,Sahut cabaran duduk dirumah,Putuskan rantaian penyebaran virus tersekat.

Jala ditebar tidak berlengah, lihat haruan menghilir sana;reda dan sabar diam di rumah,putus rangkaian virus durjana.

Anak Raja memanah burung,Burung tersangkut didahan mati;Bukan sakit kita berkurung,Untuk kebaikan diri sendiri.

Berdua fatin di tepi paya,Ke warung salmah mkn martabak;Covid 19 virus bahaya,Duduk dirumah Mencegah wabak.

Ikat seluar simpul mati,Seluar basahan sangkut di dahan;Usah keluar sesuka hati,Patuhi arahan ikut panduan.

Pagi hari menjala ikan,Menjala pula dihujung hulu;Patuhilah arahan yang diberikan,Semoga semuanya selamat selalu.

Terung bulat di hujung dahan,Pokoknya tumbuh tepi perigi;Tolonglah patuh pada arahan,Semoga virus segera pergi.

Jalan-jalan bersama Cik Limah,Terus terpandang pohon meranti; Jika kita duduk di rumah, Virus jangkitan boleh dihenti.

Hinggap kelawar di pohon kelapa, Senjanya hujan terbang kelkatu, Dicari penawar belum berjumpa, Menyedarkan insan Allah penentu.

Di pohon sena hinggapnya bubut,Hinggap kelawar di pokok kelapa, Seluruh dunia kelam-kelibut, Dicari penawar belum berjumpa.

Pohon keranji dahan teduhan, Di pohon sena hinggapnya bubut, Allah menguji virus dititipkan, Seluruh buana kelam-kelibut.

Usah direngkuh dahan di tebat, Pohon keranji dahan teduhan, Angkara angkuh berasa hebat, Allah menguji virus dititipkan.

Ambil belati ke paya rawa,Mata meliar tersadung akar,Membersih hati menyuci jiwa,Insafi iktibar wabak menular.

Pohon senduduk tidak berduri, Ambil belati ke paya rawa, Sujud tunduk mengabdi diri, Membersih hati menyuci jiwa.

Buluh sigai di batang mengkudu, Pohon senduduk tidak berduri,Hatiku bagai dirasuk rindu, Sujud tunduk mengabdi diri.

Jiran meninjau mengintai di dalam, Di luar pagar di penjuru halaman,Indah menghijau serata alam,Udaranya segar damai dan nyaman.

Kuat hentakan bingit setaman,Jiran meninjau mengintai di dalam, Titipkan hujan suburkan tanaman,Indah menghijau serata alam.

Bagai mengipas hembusan bayu,Paku pakis hiasan rimba,Hutan ditebas sukar merayu, Tanah terhakis banjir melanda.

Sayap camar tampak berbalam, Bagai mengipas menghembus bayu, Sungai dicemar merajuklah alam, Hutan ditebas sukar merayu.

Terbang rendah si burung camar,Sayap camar tampak berbalam,Sungai nan indah jangan dicemar, Andai dicemar merajuklah alam.

Tanam lada dan bunga puding, Petai be lalang pucuk mengkudu, Masakan bonda tiada tertanding,Dipanggil pulang diseru rindu.

Rumpun bayam tumbuh di hiliran, Tanam lada dan bunga puding, Disembelih ayam gulai kegemaran, Masakan bonda tiada tertanding.

Bunga melati pohon jenjulang, Rumpun bayam tumbuh di hiliran, Rangtua menanti anak tersayang, Disembelih ayam gulai kegemaran

Bunyi tekukur hari meninggi, Di banir renta di hujung taman, Diri berundur melangkah pergi, Lebur cinta pengantin idaman.

Air tenang tidak berkocak, Bunyi tekukur hari meninggi, Dihulur pinang kacip ditolak,Diri berundur melangkah pergi.

Indah tasik hijau pohonan, Air tenang tidak berkocak, Bercinta asyik pelamin impian,Dihulur pinang kacip ditolak.

Tinggi pinang akar selerak, Pohon nangka di pinggir paya,Andai meminang hasrat ditolak,Wajah berduka pudar cahaya.

Tinggi pinang akar selerak. Pohon nangka di pinggir paya, Air tenang tidak berkocak, Usah disangka tiada buaya.

Digoreng tilan buat bekalan, Sarapan pagi karipap kentang,Rezeki nelayan dihalang hakisan, Mengais pagi makannya petang.

Tembakau kretek lintah terlepas, Digoreng tilan buat bekalan, Sungainya cetek kapal terkandas, Rezeki nelayan dihalang hakisan,

Sesekali katak melompat tersasar,Tembakau kretek lintah terlepas, Sampah keladak mendap ke dasar, Sungainya cetek kapal terkandas.

Menangguk belut dan ikan keli,Sesekali katak melompat tersasar,Hanyut ke laut tak mungkin kembali, Sampah keladak mendap ke dasar.

Asyik mengail dari permatang,Menangguk belut dan ikan keli,Kuala sungai ke laut terbentang,Hanyut ke laut tak mungkin kembali.

Banjaran gunung biru berbalam,Pohon kelapa pelepah melambai,Sendirian menung terkurung di dalam,Mata berkaca badan dirantai.

Seberang titi menghijau bendang,Banjaran gunung biru berbalam,Gelisahnya hati teringin pulang, Sendirian menung terkurung di dalam.

Dua titi antara tebing,Lantai buluh tiangnya keras,Andainya hati bakhil kepiting,Usah mengeluh orang membalas.

Sungai mengalir antara tebing,Jalan berjengket atas permatang,Nasib bergilir jangan kepiting,Berkongsi sedikit usah berhutang.

Belah buluh melantai titi,Sungai mengalir antara tebing,Usah mengeluh gusar di hati,Nasib bergilir jangan kepiting.

Melodi syahdu liriknya lengkap,Malam kelam pasang pelita,Igin mengadu tidak terucap, Kata terendam dek air mata.

Pemetik kecapi di tepi paya,Melodi syahdu liriknya lengkap,Terasa sepi berteman cahaya,Ingin mengadu tidak terucap.

Terbang rendah burung ke bendang, Pemetik kecapi di tepi paya,Mimpikan indah igau bertandang, Terasa sepi berteman cahaya.

Burung tekukur di dahan kerdas, Merayap musang di pohon kekabu,Cendawan kukur digulai pedas,Jantung pisang dibuat kerabu.

Burung kedidi terbang merata,Murai batu terbang berlegar,Sayur keladi berulamkan pegaga,Pucuk paku tumbuhnya meliar.

Riuhnya murai nyaring berlaguBurung kedidi terbang merata, Pucuk cemperai si pucuk labu,Sayur keladi berulamkan pegaga.

Teduhan leban di banir mempelam, Riuhnya murai nyaring berlaguAyam di reban ikan di kolam,Pucuk cemperai si pucuk labu.

Kutip terung di penjuru halaman, Teduhan leban di banir mempelam, Keliling kampung sumber makanan, Ayam di reban ikan di kolam.

Burung pipit di rumpun lengkuas, Kutip terung di penjuru halaman, Hidupnya sempit dunianya luas, Keliling kampung sumber makanan.

Terbang burung ke pohon kelepung, Burung pipit di rumpun lengkuas, Biar terkurung hidup di kampung,Hidupnya sempit dunianya luas.

Taghik upih polopah pinang,Bobunyi balam bobunyi taktibau,Lum bulih nak balik bawak botonang,Tokughung lam ghumah pueh molilau

Jatoh ko payo keq tobeng maman, Taghik upih polopah pinang,Tokonang yo keq kampong laman,Lum bulih nak balik bawak botonang.

Buah compodak buah bidagho,

Jatoh ko payo keq tobeng maman,

Dighi tocampok nun ko utagho,

Tokonang yo keq kampong laman.

Kain pelikat dibuat sampin,

Batik lepas ikat di pinggang,

Bangsa tergugat kerana pemimpin,

Kuasa terlepas ke tangan orang.

Gumpalan tanah guna tenggala, Burung tekukur di hujung halaman, Nikmat dan hikmah di sebalik bala, Redha dan syukur tanda beriman.

Menitis gerimis di celah batu, Hinggap burung terbang cempera, Di meja tulis menelaah buku, Badan terkurung minda kembara.

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema indahnya syawal

Pantun tema hari guru

Pantun tema hari guru

Pantun tema hari guru

Pantun tema hari guru

Pantun tema hari guru

Pantun tema hari guru

Pantun tema hari guru

Pantun tema hari guru

Pantun tema hari guru

Pantun tema hari guru

Pantun tema kasih sayang

Pantun tema kasih sayang

Pantun tema kasih sayang

Pantun tema kasih sayang

Pantun tema kasih sayang

Pantun tema kasih sayang

Pantun tema kasih sayang

Pantun tema kasih sayang

Pantun tema kasih sayang

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Pantun tema senyum

Kematu tapak puas merayu,

     Jantung berdetak denyutnya laju;

Setia kelopak mekar tak layu,

     Disiram tidak berbaja tak perlu.

Bimbang dikejar lelah berlari,

     Kematu tapak puas merayu;

Biar tak segar tetap berseri,

    Setia kelopak mekar tak layu.

Usah dilastik orang berjaja,

     Bimbang dikejar lelah berlari;

Bunga plastik penghias meja,

    Biar tak segar tetap berseri.

Kitab dan buku menjadi teman,

     Rajin berguru hilangkan seteru;

Umat bersatu kukuh keimanan,

    Leburlah ragu sirnalah keliru.

Usahlah nanar rujukan rapuh,

     Kitab dan buku menjadi teman;

Bicara yang benar keyakinan utuh,

    Umat bersatu kukuh keimanan.

Tingkatkan karamah darjat insan,

     Usahlah nanar rujukan rapuh;

Usahlah yang lemah menjadi rujukan,

    Bicara yang benar keyakinan utuh.

Ambilkan rehal duduk bersila,

    Tingkatkan karamah darjat insan;

Kitab perihal berwibawa leluasa,

   Usahlah yang lemah menjadi rujukan.

Hiriskan pandan beras ditanak,

     Hidangan makan sepupu-sepapat;

Contoh teladan kepada anak-anak,

    Disiplin diterapkan menjadi tabiat.

Digiling lada kelapa diramas,

     Hiriskan pandan beras ditanak;

Kacaknya tiada terlihat kemas,

    Contoh teladan kepada anak-anak.

Ambil keranjang isi keledek,

     Digiling lada kelapa diramas;

Rambut panjang digunting pendek,

    Kacaknya tiada terlihat kemas.

Lumat dedak rembia sebatang,

  Simpan dedak di kepuk berlantai;

Fikiran tidak selalu datang,

  Bijak pun tidak selalu sampai.

Laungan Merdeka suara keramat,

Enam dekad dilalui bersama,

Malaysia kini negara berdaulat,

Makmur sejahtera aman sentosa

Laungan Merdeka suara keramat,

Enam dekad dilalui bersama;

Malaysia kini negara berdaulat,

Makmur sejahtera aman sentosa.

Bakti dicurah penuh dedikasi,

Terserlah bakat menabur jasa,

Pentadbir universiti menyambung legasi,

Sejahtera Negara Cemerlang Bangsa.

Muafakat rakyat saling bermuzakarah,

  Bersatu bangsa budaya dipelihara;

Majlis pertabalan mencipta sejarah,

  Raja berdaulat tonggak negara.

Istana gemilang damai sentosa,

  Semarak sambutan pertabalan Tuanku;

Rakyat jelata berdoa sentiasa,

  Sejahtera bangsa gemilang negaraku.

Mekah Madinah saksi sejarah,

Ansar Muhajirin berpadu hati;

Permulaan baharu menuju hijrah,

Mencapai al-Falah, rahmat dinanti.

Besi dilebur besi disepuh, 

Diacu menjadi senjata indah;

Tanah tak subur benih tak tumbuh,

Ke ladang lain petani berpindah.

Malam sepi mencengkam diri,

Melakar impian jadi kenyataan;

Tunduk padi semakin berisi,

Tunduk insan kepada kebenaran.

Terang bulan membias di air,

Cahayanya kekal jadi hiasan;

llmu bukan fasih bibir,

Pembimbing akal dan akhlak insan.

Tunggu suam baru dituam,

  Sekejap lagi bengkakpun susut;

Kami tak diam cari peguam,

  Damai diganti hilanglah kusut.

Jerang air sampai mendidih,

  Tunggu suam baru dituam;

Orang hilir jangan berdalih,

   Kami tak diam cari peguam.

Hidupnya semakin hilang

Atau mungkin akan pupus

Tidak terjaga khazanah gemilang

Harap jangan kita membungkus

Dunia ini ana yang punya,

Ada duit mereka buat apa-apa saja,

Abaikan tohmah sumpah bangsa,

Nanti bertaubat Tuhan terima.

Apa peduli jiran mengata,

Yang penting sayalah raja,

Hilang bimbang tak perlu durja,

Dalam kocek wang berjuta.

Hakikat nyata manusia sekarang,

Orang berilmu jadi jembalang,

Menghisap darah sampai ke tulang,

Iman mereka tak mampu menghalang.

Senyum saja wajah terpampang,

Cara halus mereka berjuang,

Rezeki haram harap tak kurang,

Azab Tuhan mereka letak di longkang.

Budaya ini ramai yang suka,

Tidak peduli ada yang terluka, 

Dapat laba merekapun leka,

Rasuah fitnah tak perlu diteka.

Rumah agam atas bukit,

   Satu bumbung banyak bilik;

Banyak ragam tentulah sakit,

   Meh bergabung mindapun celik.

Puas sudah menanam ubi, 

   Nanas datang dari seberang; 

Puas sudah menanam budi, 

   Emas juga dipandang orang.

Jika tidak kerana bulan,

   Masakan bintang terbit tinggi;

Jika tidak kerana puan,

   Masakan abang datang kemari.

Padi muda jangan dilurut,

   Kalau dilurut pecahlah batang;

Hati muda jangan diturut,

   Kalau diturut salah nan datang.

Padi muda jangan dilurut,

   Kalau dilurut pecah batang;

Hati muda jangan diturut,

   Kalau diturut salah datang.

Teluk Tanjung Pantai Ketapang, 

   Banyak tumbuh mengkuang berduri; 

Elok dijunjung adab sekupang, 

    Taklah lenguh ilmu dicari.

Cantik kain cantiklah baju, 

   Konon baju berbelang tidak; 

Ilmu dimain jadi teraju, 

   Tentulah adab jadi kehendak.

Turun ke sawah kita mengubah,

  Harap nanti nasi bertanak;

Itu kehendak hidup berubah,

  Hidup keluarga tanpalah anak.

Di Sungai Pelek memasang joran,

   Dapat haruan pemancing girang;

Tidaklah pelik tidaklah hairan,

   Banyak kerenah orang sekarang.

Cekodok geragau lempeng kelapa,

   Epok-epok isi keledek;

Kodok bangau tidak menyapa,

   Kekok berpantun suka mengherdik.

Kayu dipijak anak ketitir,

   Ketitir ada di balik rawa;

Melayu bijak mengakal tafsir,

   Di situ ada bayangan jiwa.

Tinggi rendah pokok cemara,

   Cemara kian janganlah layu;

Bunga terindah di Nusantara,

   Bitara nian pantun Melayu.

Mantera kunci mulut buaya,

   Cuca delapan dititik mati;

Sudah dirinci khazanah budaya,

   Jangan disimpan di dalam peti.

Ranting dipijak anak kelinci,

   Kelinci ada di balik pokok;

Penting dijejak khazanah berlaci,

   Nanti rang muda tidaklah kekok.

Tinggi rendah pokok cemara,

   Pokok cemara janganlah layu;

Lagi indah sederap bicara,

   Semerah bara semangat Melayu.

Kasa wira berbenang perak,

   Sulam sedodon corak rumia;

Penerbitan negara rancak semarak,

   Tinggi tamadun peradaban dunia.

Dara kecil berkain kasa,

   Kasa wira berbenang perak;

Usaha kecil ampuhkan bangsa,

   Penerbitan negara rancak semarak.

Teluk Tanjung Pantai Ketapang, 

   Banyak tumbuh mengkuang berduri; 

Elok dijunjung adab sekupang, 

    Taklah lenguh ilmu dicari.

Kalau ada legundi pahit,

   Belanga baharu saya jerangkan;

Jika ada hati yang sakit,

   Kepada Tuhan kita adukan.

Jauh-jauh kapal datang, 

  Jintan selasih dimasak minyak; 

Ilmu ditaruk elok ditatang, 

   Mari himpun banyak-banyak.

Pahit-pahit rasa peria,

   Gugur nanti isinya punah;

Adil saksama hujan setia,

   Curahkan air tak pilih tanah.

Kayu sebatang jatuh ke kolam,

   Tepi sawah di tengah laman;

Langit dibentang seluas alam,

   Datanglah awan menjadi teman.

Ketuk-ketuk dulang,

  Dengan paku serpih;

Kutuk elak ulang,

  Jangan lebih-lebih.

Teritip dengan lokan,

   Sedap jika dimakan;

Jika insan melukakan,

   Allah jua menyembuhkan.

Pasang atap satu-satu,

    Jangan sampai tengah hari;

Antara adab dan ilmu,

  Adab itulah cerminan diri.

Ikat atap biar bertemu,

   Atap nipah bumbung lama;

Antara adab dan juga ilmu,

  Adab itu perkara utama.

Alah lata main lengit,

   Polis sentri jatuh ke tanah;

Janganlah kita bersifat langit,

   Hakikat diri asalnya tanah.

Biar kuat semangat alif,

Tegak tegap jangan bertaklif,

Elok berfikir mentafsir takrif,

Tidaklah nanti dilabel naif.

Jika selalu bersikap laif,

Tentulah nanti hidupnya daif,

Selalu saja dihiris saif,

Inilah hakikat bukannya ilusif.

Kepaya masak kuning-kuningan,

   Jatuh ke lumpur buahnya kotor;

Tentulah rosak kuasa di tangan,

   Jika saudara lemah karektor.

Pokok kepaya di pelimbahan,

   Pucuk kepaya kepit di lengan;

Bertahan daya dengan kepayahan,

   Terbawakah upaya kuasa di tangan.

Warna tarum telang di kolam,

   Kembang bunga ragam setara;

Seribu harum bauan alam,

   Ilham wangian jejakabitara.

Merah kemboja kesumba terang,

  Kembang berkoyan harum aroma;

Rasa teruja bukan kepalang,

   Lahirlah wangian Mandala Sukma.

Naik kuda alas pelana,

  Pelana berlapik si kulit sawa;

Kalau minda sudah dijana,

   Inilah wangian Senandika Jiwa.

Mencari penawar mengubat luka,

Di tujuh belantara sukar didapati, 

Malaysia Madani Jiwa Merdeka,

Rakyat sejahtera negara diberkati.

Banyak dijual roti kaya,

Kopi hitam menjadi pasangan,

Perkongsian idea harus membudaya,

Saling membina perluasan pandangan.

Periksalah jika terima berita,

Perlu berasas sumber yang kukuh,

Lebihlah baik tidak berharta,

Daripada takbur, sombong dan angkuh.

Bunga raya merah berseri,

Menjadi lambang semangat kebangsaan,

Merdeka daripada nafsu dan iri,

Merosak jasmani, jiwa dan perasaan.

Hilang tarikan di Tasik Chini,

Tiada lagi hutan belantara,

Hanya berkongsi dengan yang diyakini,

Rahsia peribadi perlu dipelihara.

Mendengar suara penuh pertanyaan,

Ada keraguan perlu dikemuka,

Meskipun berada di tengah keramaian,

Masih terlihat jiwa yang berduka.

Tahun Hijrah dan Tahun Masihi,

Ada sejarah terukir lama,

Meskipun janji tak dapat dipenuhi,

Faktor tak terelak dapat diterima.

Pulang ke desa di Teluk Kepayang,

Ada tanggungjawab  membawa pesan,

Kemuliaan hati jelas terbayang,

Meraikan sahabat penuh ketulusan.

Anak kecil mengintai di pintu,

Bunyi yang ganjil di sebelah kiri,

Sekian banyak telah dibantu,

Fikirkan bersama kelangsungan sendiri.

Bagai kulit dilupakan kacang,

Dapat membantu berasa bangga,

Meskipun perjalanan sangatlah panjang,

Sedang menanti yang amat berharga.

Bagai mutiara indahnya gigi,

Indah lagi budi terbilang,

Begitu berat melepaskannya pergi,

Sebak mencengkam sampai ke tulang.

Lagu didendang penuh perasaan,

Suaranya merdu biduan sejati,

Setelah terzahir segala kedukaan,

Sedikit terangkat beban dihati.

Rumah dibina menggunakan papan,

Harganya mahal kayu meranti,

Berkongsi cerita tentang kehidupan,

Saling berempati dan lebih mengerti.

Jiwa berduka dengan kehilangan,

Bagai tertusuk bisanya keris,

Hati keras tiada pertimbangan,

Hubungan terjejas hati terguris.

Sarang sutera dibuat kain,

Cantik bercorak kanan dan kiri,

Sebelum kita menuduh yang lain,

Muhasabah dahulu kekurangan diri.

Tempatnya bernama Batu Arang,

Kemalangan kecil saling bermaafan,

Usah mudah melabel orang,

Terimalah perubahan setelah keinsafan.

Sedang menanti tibanya Pak Daik,

Mengayuh basikal dengan perlahan,

Kita sentiasa inginkan yang terbaik,

Belum tentu terbaik kepada Tuhan.

Suasana indah di pagi hari,

Mentari bersinar unggas berkicauan,

Hindarilah penyakit hasad dan iri,

Hanya menjadikan jiwa tak keruan.

Harus waspada menerima pinangan,

Bimbang orang menahan lukah,

Perniagaan ar-rahnu bawa keuntungan,

Di samping untung mencari barokah.

Jarang ditemui ikan pelata,

Lingkungan habitat telah dicemari,

Kehidupan manusia adalah cerita,

Rahsia diri milik peribadi.

Ikan goreng digulai cuka,

Juadah ringkas tetap menyelerakan,

Tidak disangka takdir yang terbuka,

Menghidupkan jiwa dengan kegembiraan.

Di khalayak ramai usah terleka,

Pengambil kesempatan tak bertanda di dahi,

Walaupun pertemuan hanya seketika,

Demi persahabatan tetap dipenuhi.

Wajah yang sedih masam mencuka,

Puas dicari dimana menghilang,

Hati terus diruntun duka,

Pembunuhan berleluasa tidak terhalang.

Cerita sedih air mata tergenang,

`Ibu Mertuaku` jiwa bergelora,

Seniman agung sentiasa dikenang,

Karyanya mendidik membina negara.

Banyak manfaat daripada petua,

Walaupun bukti tidak berhujah,

Enam dekad tidak bersua,

Pertemuan berlangsung kegembiraan di wajah.

Berita terkini terus dibaca,

Negara aman kini berbantaian,

Prasangka dan kecurigaan menjadi punca,

Rusuhan dan pergolakan menghancur keharmonian.

Sungguh merdu suara merbah,

Hinggap di dahan pokok berangan,

Meraikan sahabat ditimpa musibah,

Semoga pulih kembalikan ketenangan.

Berteriak nyaring suara helang,

Bertempiaran terbang burung kedidi,

Usah dikesal setelah menghilang,

Semasa hayat adakah berbudi?.

Air dingin di dalam gelas,

Gelas terletak di atas peti,

Undangan dikirim dengan ikhlas,

Perlu disambut sesungguh hati.

Dahan yang tinggi sarang tempua,

Waktu senja merpati berarak,

Pemergian pejuang ditangisi semua,

Semangat ditinggalkan terus bersemarak.

Berdiri seketika di panas terik,

Keringat membasahi seluruh tubuh,

Keaiban orang usahlah dikorek,

Nilai keperibadian jangan diceroboh.

Tatu terlukis pada lengan,

Tidak semestinya menepati makna,

Biar pun kecundang dalam pertandingan,

Pengalaman dan pendedahan dapat terjana.

Jalan berliku menuju ke tebing,

Tempat menyendiri mencari ilham,

Bakat anak harus dibimbing,

Bagai melati berkembang malam.

Mawar berkembang di pinggir tebing,

Ke seluruh ruang harumnya mengisi,

Kepada yang baru harus dibimbing,

Pengalaman berguna perlu dikongsi.

Di hujung tanjung mengutip lokan,

Dipanah matahari berkeringat didahi,

Apabila organisasi telah ditubuhkan,

Segala peraturan perlulah dipatuhi.

Jangan mengharap untuk dirai,

Malah sering hati terluka,

Usaha sahabat amat dihargai,

Sokongan semua tanpa disangka.

Majlis meriah di tengah kota,

Meski hujan lebat berlimpahan,

Biar pun berbondong manusia menista,

Anggaplah itu ujian Tuhan.

Jalan lama ke Kampung Bemban,

Nikmati kesegaran berjalan kaki,

Meskipun berusaha ringankan beban,

Tetap ditentang kerana  hasad dengki.

Saban hari menanti keindahan,

Cahaya matahari di celah daun,

Usah dibiarkan dengan kebodohan,

Memandaikan umat meskipun bertahun.

Kos sara hidup yang kian naik,

Perlu berbelanja dengan berhemah,

Pemergian ke rahmatullah orang yang baik,

Semangat yang ditinggal usah melemah.

Pohon nyiur tinggi menjulang,

Buahnya lebat bertandan-tandan;

Khilaf yang sama berulang-ulang,

Mengapa enggan mengambil teladan

Burung nuri terbang jauh,

Hinggap sebentar di atas batu;

Usah dipersenda orang yang jatuh,

Hulurkan tangan segeralah membantu.

Terbang sekawan burung camar,

Tidak diketahui arah destinasi;

Dewan yang mulia kian dicemar,

Kesucian agama sanggup dimanipulasi.

Makanan laut banyak di Kukup,

Tumpuan pengunjung petang dan pagi;

Fitrah manusia manakan cukup,

Segunung emas ingin segunung lagi.

Selesa memandu di jalan yang lebar,

Hilanglah gusar malam diredah;

Menjadi pemimpin amat mencabar,

Mengubah kebiasaan tidaklah mudah.

Kagum melihat gelagat budayawan,

Menjadi penyeri di alam maya;

Apabila bersama para ilmuwan,

Bicaranya berbeda tanpa sia-sia.

Tertanya-tanya bunyi meletup,

Ada mengakui tidak bernama;

Mengapa hati kian tertutup,

Kebenaran terbentang enggan diterima.

Semak dan samun harus diredah,

Paya bakau berkumpulnya lokan;

Menyiapkan buku tidaklah mudah,

Seni dan kreativiti perlu digabungkan.

Di hutan belantara penuh kesukaran,

Malam gelita diperlukan api;

Menjaga ibu bapa perlukan kesabaran,

Kerenahnya beragam harus dihadapi.

Menjelang senja hujan yang lebat,

Lama berteduh barulah berhenti;

Bersarapan pagi bersama sahabat,

Aktiviti bulanan sentiasa dinanti.

Banyak juadah di Warung Bunian,

Ramai yang pilih bubur nasi;

Perkukuh ukhuwah dengan kerohanian,

Tautkan hati perkukuh organisasi.

Bunga cinta berkembang pagi,

Harum semerbak sepanjang harian;

Biarpun hati dilukakan lagi,

Banyakkan bersabar membina kebahagiaan.

Ada orang mengaku sakti,

Tiada kecederaan walaupun dipukul;

Kepada yang mengalami marilah bersimpati,

Berat memandang berat lagi yang memikul.

Nikmati hidangan bersama rakan,

Ulam-ulaman dan gulai kulat;

Apabila tanggungjawab telah diberikan,

Terimalah dengan tekad yang bulat.

Menghampar lantai menyusun papan,

Tempat bermenung disenjakala;

Kasihi ibu bapa suatu kewajipan,

Itulah ladang menghimpun pahala.

Berpimpin tangan merentasi jambatan,

Hendak memburu seekor napuh;

Demi nilai erti persahabatan,

Perjalanan jauh tetap ditempuh.

Jika terkeliru, rujuklah kitab,

Tanyakan ahli peroleh kefahaman;

Apabila berbicara jagalah adab,

Hebat mana pun, hanyalah pinjaman.

Usahlah mudah untuk memarahi,

Fahamilah masalah yang ada di hadapan;

Janji ditabur wajib dipenuhi,

Pelabur berkorban penuh harapan.

Malam gelap dilimpahi cahaya,

Awan menutupi berarak perlahan;

Mengharap kehidupan yang berbahagia,

Hanya dicapai dengan usaha kesungguhan.

Dalam ucapan banyak petikan,

Pemikiran bestari Ibnu Khaldun;

Pendidikan hikmah perlu disuburkan,

Untuk munculkan masyarakat bertamadun.

Sepanjang masa terus bekerja,

Hingga terabai waktu kerehatan;

Walaupun usia di ambang senja,

Paling diutama jagalah kesihatan.

Berkeliaran hidupan di dalam paya,

Tidak mungkin ada ikan belanak;

Melihat ayahnda tidak berdaya,

Tidakkah muncul kasih sayang anak?

Banyak belajar pelbagai tafsiran,

Ilmu bertambah kefahaman bermakna;

Setelah berharian pergi bermusafiran,

Pelbagai pengetahuan dapat dijana.

Setelah berbahas banyaklah saran,

Laksana saranan hasil bertambah,

Kehidupan anaknda meskipun kesukaran,

Hadapilah cabaran dengan tabah

Pergi berperantauan hanya sepekan,

Mencari pengalaman di Kota Saigon,

Menjejaki kenangan yang ditinggalkan,

Kopi Gayo dan Danau Takengon

Sawah terbentang dengan kehijauan,

Petani bekerja membanting tulang,

Sekian lama menahan kerinduan,

Ke tanah yang indah kembali pulang

Sukan berkuda kemahiran memanah,

Melatih ketahanan fokus tumpuan,

Mengurus organisasi dengan amanah,

Usah biarkan anggota kehampaan

Sawah padi indah terbentang,

Dikelilingi kehijauan pohonan bemban,

Sampai masa membayar hutang,

Jika ditangguh kan menjadi beban

